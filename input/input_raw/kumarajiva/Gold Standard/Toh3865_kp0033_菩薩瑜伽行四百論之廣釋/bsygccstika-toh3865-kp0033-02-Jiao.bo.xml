<?xml version='1.0' encoding='utf-8'?>
<text>
  <p id="1">
    <s id="1:1">{D3865}</s>
    <s id="1:2">འདིར། རིགས་པའི་དོན་ནི་གཞན་ལས་ཀྱང་། །</s>
    <s id="1:3">བློ་ལྡན་ལེགས་པར་འདོད་པས་བླང་། །</s>
    <s id="1:4">ཞེས་གང་སྨྲས་ན། གང་ཞིག་བློ་དང་ལྡན་པས་</s>
    <s id="1:5">བླང་བར་བྱ་བ་རིགས་པའི་དོན་</s>
    <s id="1:6">དེ་ཡང་གང་ཞིག་ཡིན་ཞེས་འཛེར་ཏོ། །</s>
    <s id="1:7">བཤད་པར་བྱ་#སྟེ།</s>
    <s id="1:8">ཕྱི་དང་ནང་གི་དངོས་པོ་ཐམས་ཅད་རང་བཞིན་གྱིས་བདག་མེད་པར་མཐོང་བའོ། །</s>
    <s id="1:9">གལ་ཏེ་དངོས་པོ་ཐམས་ཅད་རང་བཞིན་མེད་པ་ཞེས་བྱ་བ་</s>
    <s id="1:10">འདི་ཉིད་རྟོགས་པར་མི་ནུས་ཏེ།</s>
    <s id="1:11">ཡོད་པ་མ་ཡིན་པའི་བོང་བུའི་རྭ་ལ་སོགས་པ་ལ་ནི་</s>
    <s id="1:12">མངོན་སུམ་ཉིད་ཡོད་པ་མ་ཡིན་ནོ། །</s>
    <s id="1:13">བུམ་པ་ལ་སོགས་པ་རྣམས་དང་སྔོན་པོ་ལ་སོགས་པ་རྣམས་ནི་</s>
    <s id="1:14">མངོན་སུམ་ཡོད་པ་ཉིད་ཡིན་ནོ། །</s>
    <s id="1:15">དེའི་ཕྱིར་བུམ་པ་ལ་སོགས་པའི་དངོས་པོ་ཐམས་ཅད་རང་བཞིན་དང་བཅས་པར་ཡོད་པ་ཁོ་ནའོ་ཞེ་ན།</s>
    <s id="1:16">འདི་ནི་མི་རིགས་ཏེ་</s>
    <s id="1:17">འདི་ལྟར། གཟུགས་མཐོང་ཚེ་ན་བུམ་པ་ནི། །ཐམས་ཅད་ཁོ་ན་མཐོང་མི་འགྱུར། །</s>
    <s id="1:18">བུམ་པ་མངོན་སུམ་ཞེས་བྱ་བའང་། །དེ་ཉིད་རིག་པ་སུ་ཞིག་སྨྲ། །</s>
    <s id="1:19">འང་གི་སྒྲས་ནི་</s>
    <s id="1:20">དེའི་ཉེ་བར་ལེན་པ་སྔོན་པོ་ལ་སོགས་པ་དག་ཀྱང་མངོན་སུམ་ཡིན་ནོ་ཞེས་དེ་ཁོ་ན་ཉིད་ཤེས་པ་སུ་ཞིག་སྨྲ་བར་འགྱུར། །</s>
    <s id="1:21">དེ་ལ་ཁ་ཅིག་དག་#གིས་ནི་</s>
    <s id="1:22">བུམ་པ་ལ་སོགས་པའི་#ཡོན་ཏན་གསུམ་ཡོངས་སུ་འགྱུར་བའི་ངོ་བོར་རྟོགས་ལ།</s>
    <s id="1:23">ཡང་གཞན་དག་གིས་ནི་</s>
    <s id="1:24">བུམ་པ་ཞེས་བྱ་བ་ཡན་ལག་ཅན་གྱི་རྫས་ཡན་ལག་ལས་ཐ་དད་པ་མཐོང་བ་དང་།</s>
    <s id="1:25">རེག་པའི་དབང་པོས་གཟུང་#བར་བྱ་བ་ཡིན་པར་རྟོགས་ཏེ།</s>
    <s id="1:26">དེ་དག་གི་ཡང་།</s>
    <s id="1:27">དངོས་པོ་རྟག་པ་ལས་སྐྱེས་པ། །</s>
    <s id="1:28">ཇི་ལྟ་བུར་ན་མི་རྟག་འགྱུར། །</s>
  </p>
  <p id="2">
    <s id="2:1">ནམ་ཡང་རྒྱུ་དང་འབྲས་བུ་གཉིས། །མཚན་ཉིད་མི་ལྡན་མཐོང་མ་ཡིན། །</s>
    <s id="2:2">ཞེས་བཀག་པའི་ཕྱིར་</s>
    <s id="2:3">བུམ་པ་ཉིད་ཡོད་པ་མ་ཡིན་པས་</s>
    <s id="2:4">དེའི་མངོན་སུམ་ཉིད་ག་ལ་ཡོད།</s>
    <s id="2:5">གལ་ཏེ་དེ་ལྟར་མི་སྲིད་ན་</s>
    <s id="2:6">འོ་ན་ཇི་ལྟར་བུམ་པ་འདི་རྣམ་པར་གཞག་#པར་རིག་པར་བྱ་ཞེ་ན།</s>
    <s id="2:7">དེ་བཤད་པར་བྱ་སྟེ།</s>
    <s id="2:8">འབྱུང་བ་ཆེན་པོ་བཞི་དང་རྒྱུར་བྱས་པའི་གཟུགས་བཞི་སྟེ།</s>
    <s id="2:9">རྫས་བརྒྱད་པོ་དེ་དག་ལ་བརྟེན་ནས་</s>
    <s id="2:10">བུམ་པ་འདོགས་ཏེ།</s>
    <s id="2:11">ཇི་ལྟར་བུད་ཤིང་ལ་བརྟེན་ནས་མེ་དང་།</s>
    <s id="2:12">རྩྭ་དང་ཤིང་ལ་སོགས་པ་ལ་བརྟེན་ནས་ཁྱིམ་དང་</s>
    <s id="2:13">ཕུང་པོ་དག་ལ་བརྟེན་ནས་བདག་ཏུ་འདོགས་ལ།</s>
    <s id="2:14">དེ་ཡང་རང་གི་རྒྱུ་ལས་རྣམ་པ་ལྔས་བཙལ་ན་མ་#དམིགས་པ་</s>
    <s id="2:15">དེ་བཞིན་དུ་རང་གི་རྒྱུ་ལ་བརྟེན་ནས་</s>
    <s id="2:16">སྦྲང་རྩི་དང་ཆུ་དང་འོ་མ་འཆུ་ཞིང་འཛིན་པར་ནུས་པ་</s>
    <s id="2:17">མཐོང་བའི་དབང་པོས་གོ་བར་བྱ་བ་ཡིན་པས་</s>
    <s id="2:18">འཇིག་རྟེན་གྱི་མངོན་སུམ་དུ་གྱུར་པའི་བུམ་པ་ཉེ་བར་ལེན་པ་པོ་ཉིད་དུ་</s>
    <s id="2:19">རྣམ་པར་གཞག་གི་#ཇི་སྐད་བཤད་པའི་བརྟེན་ནས་བརྟགས་#པ་འདི་ཁས་མ་#བླངས་པར་རྟག་པ་</s>
    <s id="2:20">#གཞན་གྱིས་བུམ་པ་རྣམ་པར་གཞག་#པར་ནུས་པ་ནི་#མ་ཡིན་ནོ། །</s>
    <s id="2:21">གང་ཞིག་གཟུགས་ལ་སོགས་པ་ལས་མ་གཏོགས་པར་</s>
    <s id="2:22">བུམ་པ་གཞན་དུ་མ་དམིགས་པའི་ཕྱིར་</s>
    <s id="2:23">གནས་སྐབས་དེ་ལྟ་བུའི་</s>
  </p>
  <p id="3">
    <s id="3:1">གཟུགས་ལ་སོགས་པ་དག་ཁོ་ན་ལ་བུམ་པའི་བློར་འགྱུར་གྱི་བུམ་པ་ཞེས་བྱ་བ་དངོས་པོ་འགའ་ཞིག་ཡོད་པ་ནི་</s>
    <s id="3:2">མ་ཡིན་ནོ་སྙམ་དུ་སེམས་པ་</s>
    <s id="3:3">#དེ་ལྟར་རྒོལ་བ་</s>
    <s id="3:4">དེའི་#ལྟར་ན་རྟག་ཏུ་འབར་བ་ཉིད་ལ་སོགས་པའི་ཉེས་པར་ཐལ་བར་འགྱུར་བའི་#ཕྱིར་</s>
    <s id="3:5">བུད་ཤིང་ལས་མ་གཏོགས་པར་ལས་</s>
  </p>
  <p id="4">
    <s id="4:1">མེད་པར་གྱུར་པའི་མེའི་ཡོད་པ་ཉིད་མེད་པས་</s>
    <s id="4:2">དེ་ཡང་བློས་ཡོངས་སུ་བརྟགས་པ་ཙམ་དུ་འགྱུར་ལ།</s>
    <s id="4:3">དེ་བཞིན་དུ་འབྱུང་བ་རྣམས་དང་སེམས་དང་སེམས་ལས་བྱུང་བ་རྣམས་ཕན་ཚུན་མེད་པར་འབྱུང་བར་མ་གྲུབ་པའི་ཕྱིར་</s>
    <s id="4:4">བུམ་པ་བཞིན་དུ་</s>
    <s id="4:5">བློས་བརྟགས་པ་ཙམ་ཉིད་དུ་འགྱུར་ཞིང་རང་གི་ངོ་བོས་འགྲུབ་པར་མི་འགྱུར་ན།</s>
    <s id="4:6">འདི་ནི་དེ་ལྟར་འདིས་ཁས་བླངས་པ་ཡང་མ་ཡིན་ནོ། །</s>
    <s id="4:7">དེའི་ཕྱིར་བུམ་པ་ལ་སོགས་པ་རྣམས་སེམས་དང་སེམས་ལས་བྱུང་བ་ལྟ་བུ་དང་།</s>
    <s id="4:8">འབྱུང་བ་ཆེན་པོ་བཞིན་དུ་རྟེན་ཅིང་འབྲེལ་པར་འབྱུང་བའམ་བརྟེན་ནས་</s>
    <s id="4:9">བརྟགས་པར་ཅི་སྟེ་#ཁས་མི་ལེན་ཏེ།</s>
    <s id="4:10">དེའི་ཕྱིར་བུམ་པ་རྫས་བརྒྱད་ཀྱི་ཉེ་བར་ལེན་པ་ཅན་</s>
    <s id="4:11">རང་གི་ཉེ་བར་བླངས་པའི་ཉེ་བར་ལེན་པ་པོར་གྱུར་ཅིང་</s>
    <s id="4:12">ཉེ་བར་ལེན་པའི་བྱ་བ་བྱེད་པ་པོ་</s>
    <s id="4:13">འཇིག་རྟེན་གྱི་མངོན་སུམ་དུ་གྱུར་པའི་ཡན་ལག་ཅན་</s>
    <s id="4:14">དེ་ལྟར་རྣམ་པར་གནས་པ་ཡིན་དང་འདི་རྣམ་པར་དཔྱད་#དེ།</s>
    <s id="4:15">གཟུགས་མཐོང་ཚེ་ན་བུམ་པ་ནི། །</s>
    <s id="4:16">ཐམས་ཅད་ཁོ་ན་མཐོང་མི་འགྱུར་ཏེ།</s>
    <s id="4:17">བུམ་པ་རྫས་བརྒྱད་ཀྱི་བདག་ཉིད་ཅན་ཡིན་པའི་ཕྱིར་རོ། །</s>
    <s id="4:18">མིག་གིས་ནི་གཟུགས་གཅིག་པུ་མཐོང་གི་དྲི་ལ་སོགས་པ་དག་ནི་མ་ཡིན་ཏེ་</s>
    <s id="4:19">ཡུལ་ཐ་དད་པའི་ཕྱིར་རོ། །</s>
    <s id="4:20">དེའི་ཕྱིར་བུམ་པ་ཐམས་ཅད་མིག་གིས་མི་#མཐོང་བའི་ཕྱིར་ན་</s>
    <s id="4:21">དངོས་པོའི་རང་གི་ངོ་བོ་རྣམ་པར་མ་ཕྱེ་བས་</s>
    <s id="4:22">འཇིག་རྟེན་ཅི་རུང་རུང་ལྟར་རང་གི་རྟོག་པ་ཚད་མར་བྱས་ནས་</s>
    <s id="4:23">བུམ་པ་དག་གི་མངོན་སུམ་ཡིན་ནོ་ཞེས་སྨྲ་ལ་རག་མོད།</s>
    <s id="4:24">གང་ཞིག་རྣམ་པར་འབྱེད་པར་བྱེད་ཅིང་དངོས་པོའི་རང་གི་ངོ་བོ་ལ་མཁས་པ་</s>
    <s id="4:25">གང་ཕྱོགས་གཅིག་མཐོང་བས་རི་ལ་མཐོང་བར་སྲིད་པར་མི་བྱེད་པ་དེ་ནི་</s>
    <s id="4:26">བུམ་པ་མངོན་སུམ་མོ་ཞེས་བྱ་བ་རྣམ་པ་དེ་ལྟ་བུར་སྨྲ་བར་མི་འོས་སོ། །</s>
    <s id="4:27">འདི་ལ་རྟོག་གེ་བ་#རྣམས་ན་</s>
    <s id="4:28">རེ་བུམ་པ་ལ་མངོན་སུམ་ཉིད་ཡོད་པ་མ་ཡིན་པ་ཁོ་ན་སྟེ།</s>
    <s id="4:29">གཟུགས་ལ་སོགས་པ་རྣམས་ཀྱི་རང་གི་མཚན་ཉིད་ནི་བསྟན་དུ་མེད་པ་ཡིན་ལ།</s>
    <s id="4:30">མངོན་སུམ་གྱིས་བསྙད་པར་བྱ་བའི་མིག་ལ་སོགས་པའི་རྣམ་པར་ཤེས་པའི་ཡུལ་ཡིན་པའི་ཕྱིར་</s>
    <s id="4:31">མངོན་སུམ་ཞེས་བྱ་བར་འདོགས་སོ། །</s>
    <s id="4:32">བུམ་པ་ནི་བློས་ཡོངས་སུ་བརྟགས་པ་ཙམ་ཡིན་པའི་ཕྱིར་</s>
    <s id="4:33">རང་གི་མཚན་ཉིད་དུ་ཡོད་པ་མ་ཡིན་ལ།</s>
    <s id="4:34">གང་ལ་རང་གི་མཚན་ཉིད་ཡོད་པ་མ་ཡིན་པ་</s>
    <s id="4:35">དེ་ལ་ནི་དངོས་ཀྱི་གནས་པས་མངོན་སུམ་ཉིད་མི་སྲིད་པ་</s>
    <s id="4:36">འབའ་ཞིག་ཏུ་མ་ཟད་ཀྱི་དེ་ལ་བཏགས་པའི་མངོན་སུམ་ཉིད་ཀྱང་མི་རུང་ངོ་། །</s>
    <s id="4:37">དེའི་ཕྱིར་མངོན་སུམ་ཉིད་འགོག་པ་དགོས་པ་མེད་པའི་ཕྱིར་</s>
    <s id="4:38">སྒྲ་ལ་མིག་གིས་གཟུང་བར་བྱ་བ་འགོག་པ་ལྟར་</s>
    <s id="4:39">བུམ་པ་འདི་ལ་ཡང་འགོག་པའི་#རིགས་པ་མ་ཡིན་ནོ་ཞེས་ཟེར་རོ། །</s>
    <s id="4:40">རྟོག་གེ་པ་འདི་ནི་འཇིག་རྟེན་པའི་དོན་དག་ལ་གཏན་མ་བྱང་བའི་ཕྱིར་</s>
    <s id="4:41">བྱིས་པ་གཞོན་ནུ་ལྟར་ཇེ་དང་པོ་ཁོ་ན་ནས་སྦྱང་བར་#གྱུར་པ་ཡིན་པས་</s>
    <s id="4:42">དེ་བསྟན་པར་བྱ་བའི་ཕྱིར་</s>
    <s id="4:43">ཁྱོད་ཀྱི་མངོན་སུམ་གང་ཞིག་ཡིན་ཞེས་བརྒལ་ཞིང་བརྟག་པར་བྱའོ། །</s>
    <s id="4:44">སྨྲས་པ་ཤེས་པ་མངོན་སུམ་ཡིན་ནོ། །</s>
    <s id="4:45">ཤེས་པ་ཅི་འདྲ་བ་ཞིག །</s>
    <s id="4:46">གང་རྟོག་པ་དང་བྲལ་བའོ། །</s>
    <s id="4:47">རྟོག་པ་ཡང་ཅི་ཞིག །</s>
    <s id="4:48">གང་དོན་ལ་མིང་དང་རིགས་སུ་ལྷག་པར་སྒྲོ་འདོགས་པར་ཞུགས་པའི་འདུ་ཤེས་གཡེར་པོ་སྟེ་</s>
    <s id="4:49">དེ་དང་བྲལ་བའི་ཕྱིར་དབང་པོའི་རྣམ་པར་ཤེས་པ་ལྔ་ནི་</s>
    <s id="4:50">ཡུལ་གྱི་རང་གི་མཚན་ཉིད་བརྗོད་དུ་མེད་པ་ཙམ་ཞིག་ལ་འཇུག་པའི་ཕྱིར་</s>
    <s id="4:51">མངོན་སུམ་གྱི་སྒྲས་བརྗོད་པར་བྱ་བ་སྟེ།</s>
    <s id="4:52">དབང་པོ་དང་དབང་པོ་ལ་གནས་པའི་ཕྱིར་རོ། །</s>
    <s id="4:53">འོ་ན་དབང་པོའི་རྣམ་པར་ཤེས་པའི་སྐད་ཅིག་མ་གཅིག་ཇི་ལྟར་མངོན་སུམ་ཉིད་ཡིན།</s>
    <s id="4:54">དེ་ནི་དབང་པོ་དང་དབང་པོ་ལ་བརྟེན་ནས་འཇུག་པ་མ་ཡིན་ཏེ།</s>
    <s id="4:55">ཐུན་མོང་#མ་ཡིན་པའི་ཕྱིར་དང་།</s>
    <s id="4:56">དབང་པོ་དང་རྣམ་པར་ཤེས་པའི་སྐད་ཅིག་དག་སྐྱེས་མ་ཐག་ཏུ་འཇིག་པ་ཉིད་ཀྱི་ཕྱིར་རོ། །</s>
    <s id="4:57">གལ་ཏེ་རྣམ་པར་ཤེས་པའི་ཚོགས་ལྔ་ནི་</s>
    <s id="4:58">བསགས་པའི་རྟེན་དང་དམིགས་པ་ཅན་ཡིན་པས་</s>
    <s id="4:59">དབང་པོའི་རྡུལ་ཕྲ་རབ་དང་ཡུལ་གྱི་རྡུལ་ཕྲ་རབ་རེ་རེ་ཞིང་</s>
    <s id="4:60">རྟེན་ཉིད་དམ་དམིགས་པ་ཉིད་དུ་རྟོགས་པ་མ་ཡིན་ཏེ།</s>
    <s id="4:61">རབ་རིབ་ཅན་གྱིས་#སྐྲ་ཤད་རེ་རེ་ལོགས་སུ་མ་མཐོང་བའི་ཕྱིར་རོ། །</s>
    <s id="4:62">ཚོགས་པའི་ནང་ན་གནས་པ་རེ་རེ་ཡང་རྒྱུའི་དངོས་པོ་</s>
    <s id="4:63">ཡིན་པ་ལྟར་མིག་ལ་སོགས་པའི་རྡུལ་ཕྲ་རབ་ཚོགས་པ་རྣམས་ནི་</s>
    <s id="4:64">རེ་རེ་ཞིང་རྒྱུ་ཉིད་ཡིན་ནོ་ཞེ་ན།</s>
    <s id="4:65">དཔེ་མི་མཐུན་པ་ཞིག་སྟེ།</s>
    <s id="4:66">རབ་རིབ་མེད་པས་སྐྲ་རེ་རེ་ནས་མཐོང་བའི་ཕྱིར་</s>
    <s id="4:67">མིག་ལ་གནོད་པ་ཡོད་ན་མི་མཐོང་བར་འགྱུར་ན།</s>
    <s id="4:68">དབང་པོའི་རྡུལ་ཕྲ་རབ་རྣམས་ལ་ནི་</s>
    <s id="4:69">ཚོགས་པའི་གནས་སྐབས་ལས་ཕྱི་རོལ་ཏུ་</s>
    <s id="4:70">#རྡུལ་ཕྲ་རབ་རེ་རེ་རང་གི་#རྣམ་པར་ཤེས་པའི་རྟེན་ཉིད་དུ་མ་མཐོང་བས་</s>
    <s id="4:71">ཚོགས་པ་ལ་གནས་པ་རྣམས་ལ་</s>
    <s id="4:72">རེ་རེ་རྟེན་ཉིད་དུ་བརྟགས་པ་འདི་མི་རིགས་སོ། །</s>
    <s id="4:73">བྱེ་བ་#ལ་ནུས་པ་ཅུང་ཟད་ཙམ་ཞིག་མ་དམིགས་ནས་</s>
    <s id="4:74">ཚོགས་པ་ལ་གནས་པ་ལ་ཡང་</s>
    <s id="4:75">དེ་དང་མཐུན་པར་བརྟག་པར་ནི་#རིགས་པར་འགྱུར་རོ། །</s>
    <s id="4:76">འདི་ལྟར་རྩ་གཅིག་ལ་</s>
    <s id="4:77">ཤ་སྦྲང་དང་སྦྲང་བུ་མཆུ་རིངས་ལ་སོགས་པའི་རྐང་པ་འཆིང་བའི་ནུས་པ་དམིགས་ནས་</s>
    <s id="4:78">དེ་དག་གི་ཚོགས་པ་ལ་</s>
    <s id="4:79">གླང་པོ་ཆེ་འཆིང་བའི་ནུས་པའི་བར་སྲིད་ལ།</s>
    <s id="4:80">དེ་བཞིན་དུ་ཏིལ་རྣམས་ལ་རེ་རེ་ལ་</s>
    <s id="4:81">འབྲུ་མར་ཉུང་ཟད་ཙམ་འབྱིན་པའི་ནུས་པ་</s>
    <s id="4:82">ཡོད་དང་ཚོགས་པ་རྣམས་ལ་</s>
    <s id="4:83">འབྲུ་མར་བུམ་པ་གང་འབྱིན་པ་ཡང་སྲིད་ན་</s>
    <s id="4:84">ཚོགས་པ་ལ་མ་#ལྟོས་པའི་དབང་པོའི་རྡུལ་ཕྲ་རབ་རྣམས་ལ་ནི་</s>
    <s id="4:85">དེ་ལྟར་རེ་རེ་རྣམ་པར་ཤེས་པའི་རྟེན་ཉིད་དུ་ཡོད་པ་མ་ཡིན་པས་</s>
    <s id="4:86">རྡུལ་ཕྲ་#རབ་ལ་ལྟོས་ནས་ཀྱང་གནོད་པ་མི་སྲིད་དོ། །</s>
    <s id="4:87">དེའི་ཕྱིར་དབང་པོའི་རྡུལ་ཕྲ་རབ་ལ་བརྟེན་ནས་</s>
    <s id="4:88">མིག་གི་དབང་པོ་ཞེས་བྱ་བ་རྡུལ་ཕྲ་རབ་དག་དང་དེ་ཉིད་དང་གཞན་ཉིད་རྟོགས་#པས་</s>
    <s id="4:89">སྟོང་པ་རང་གི་རྣམ་པར་ཤེས་པའི་རྟེན་དུ་</s>
    <s id="4:90">གྱུར་པ་བརྟེན་ནས་</s>
    <s id="4:91">བརྟགས་པར་#འཇིག་རྟེན་པར་གྱུར་པ་ཡུལ་ལ་</s>
    <s id="4:92">ལྟ་བའི་བྱ་བ་ཅན་ཞིག་ཡོད་པ་#ཡིན་ལ་</s>
    <s id="4:93">དེ་ཡང་སྐད་ཅིག་མ་ཉིད་ཀྱི་ཕྱིར་</s>
    <s id="4:94">རང་གི་རྣམ་པར་ཤེས་པ་དང་ལྷན་ཅིག་འགགས་པས་</s>
    <s id="4:95">གནོད་པ་ག་ལ་སྲིད།</s>
    <s id="4:96">དེའི་ཕྱིར་ཤེས་པ་གང་ཞིག་དབང་པོ་དང་དབང་པོ་ལ་གནས་པ་</s>
    <s id="4:97">དེ་ནི་མངོན་སུམ་མོ་ཞེས་བྱ་བ་མི་རིགས་སོ། །</s>
    <s id="4:98">ཅི་སྟེ་རྣམ་པར་ཤེས་པའི་ཚོགས་པ་བདག་ཉིད་ཇི་ལྟ་བུའི་དབང་པོ་དག་ལ་གནས་པའི་ཕྱིར་</s>
    <s id="4:99">དེ་སྐད་དུ་བྱེ་བྲག་ཏུ་བཤད་པར་འགྱུར་རོ་</s>
    <s id="4:100">སྙམ་ན་འདི་ཡང་ཡོད་པ་མ་ཡིན་ནོ། །</s>
    <s id="4:101">གང་ལས་ཤེ་ན། མིག་གི་རྣམ་པར་ཤེས་པའི་སྐད་ཅིག་མ་གཅིག་ལ་</s>
    <s id="4:102">དེ་ལྟར་བྱེ་བྲག་ཏུ་བཤད་པ་མི་སྲིད་པའི་ཕྱིར་ལ།</s>
    <s id="4:103">ཚོགས་པ་རྫས་སུ་མེད་པ་ལ་</s>
    <s id="4:104">ཡང་དབང་པོ་ལ་བརྟེན་པ་ཉིད་མེད་པའི་ཕྱིར་རོ། །</s>
    <s id="4:105">བརྟེན་ནས་བརྟགས་#པས་</s>
    <s id="4:106">རྣམ་པར་ཤེས་པའི་རྟེན་#དུ་གྱུར་པ་མིག་གི་དབང་པོ་#རྣམ་པར་གཞག་པ་</s>
    <s id="4:107">ཇི་ལྟར་#དེ་བཞིན་དུ་གཟུགས་ལ་སོགས་པ་རྣམས་ཀྱི་རྣམ་པར་གཞག་པ་ཡང་རིག་པར་བྱ་སྟེ།</s>
    <s id="4:108">དེ་དག་ཀྱང་བརྟེན་ནས་བརྟགས་# པ་ན་</s>
    <s id="4:109">རྣམ་པར་ཤེས་པའི་རྟེན་ཡིན་པའི་ཕྱིར་རོ། །</s>
    <s id="4:110">དེ་ལྟར་ན་རྣམ་པར་ཤེས་པ་ལ་མངོན་སུམ་དུ་རྟོགས་པ་མི་རིགས་སོ། །</s>
    <s id="4:111">ཡུལ་ལ་ནི་རིགས་ཏེ།</s>
    <s id="4:112">དེ་ལ་ནི་ཟླ་བ་ཚེས་པ་ལ་སོགས་པ་ལ་</s>
    <s id="4:113">#ཅིག་ཅར་རྒྱུད་དུ་མ་ལས་སྐྱེས་པའི་དབང་པོའི་ཡུལ་ཉིད་མཐོང་ངོ་། །</s>
    <s id="4:114">འཇིག་རྟེན་པའི་དོན་ལ་</s>
    <s id="4:115">འཇིག་རྟེན་པའི་མཐོང་བ་སྤངས་ནས་</s>
    <s id="4:116">དོན་གཞན་ལ་བརྟེན་པར་རིགས་པ་#མ་ཡིན་ནོ། །</s>
    <s id="4:117">དེའི་ཕྱིར་འཇིག་རྟེན་ན་</s>
    <s id="4:118">ཡུལ་ཁོ་ན་དངོས་ཀྱི་འཇུག་པས་མངོན་སུམ་ཡིན་ལ་</s>
    <s id="4:119">ཤེས་པ་ནི་བཏགས་པ་ལས་སོ། །</s>
    <s id="4:120">གཞན་གྱི་ལྟར་ན་ནི་</s>
    <s id="4:121">མངོན་སུམ་གྱི་སྒྲ་ཤེས་པ་#དངོས་སུ་ཡིན་ལ་</s>
    <s id="4:122">ཡུལ་#ལ་ནི་བཏགས་པ་ཡིན་ནོ། །</s>
    <s id="4:123">དེ་ནི་འཇིག་རྟེན་པ་མ་ཡིན་ཏེ།</s>
    <s id="4:124">འཇིག་རྟེན་ལ་དེ་ལྟར་ཀུན་ཏུ་ཐ་སྙད་མེད་པའི་ཕྱིར་རོ། །</s>
    <s id="4:125">དེའི་ཕྱིར་དེ་ལྟར་འཇིག་རྟེན་པའི་ཐ་སྙད་གནས་པ་ཡིན་དང་</s>
    <s id="4:126">འཇིག་རྟེན་ཁོ་ན་ལས་བུམ་པ་མངོན་སུམ་མོ་ཞེས་བྱ་བར་བརྗོད་པར་རིགས་ཀྱི།</s>
    <s id="4:127">རང་བཞིན་ཚོལ་བའི་དུས་སུ་དེ་ཉིད་རིག་#པས་</s>
    <s id="4:128">དེ་སྐད་དུ་སྨྲ་བར་འོས་པ་མ་ཡིན་ཏེ།</s>
    <s id="4:129">བུམ་པའི་རང་གི་ངོ་བོ་རྣམ་པ་ཐམས་ཅད་དུ་མ་དམིགས་པའི་ཕྱིར་རོ། །</s>
    <s id="4:130">འཇིག་རྟེན་པའི་རྣམ་པར་ཤེས་པ་ལས་#ནི་</s>
    <s id="4:131">བུམ་པ་ལ་#ཡང་མངོན་སུམ་ཡིན་ཞིང་</s>
    <s id="4:132">གཟུགས་ལ་སོགས་པ་དག་ཀྱང་མངོན་སུམ་ཡིན་ལ་</s>
    <s id="4:133">དེའི་ཉེ་བར་ལེན་པ་ཅན་#རྣམས་ཀྱང་མངོན་སུམ་ཡིན་པས་</s>
    <s id="4:134">ཉེས་པ་མེད་དོ། །</s>
    <s id="4:135">གང་ཡང་འདིས་དབང་པོའི་རྣམ་པར་ཤེས་པ་འདི་མངོན་སུམ་ཉིད་དུ་སྒྲོ་བཏགས་ནས་</s>
    <s id="4:136">གཞན་ཚད་མ་ཉིད་དུ་རྟོག་པར་བྱེད་པ་</s>
    <s id="4:137">དེ་ཡང་ཆེས་ཤིན་ཏུ་མ་འབྲེལ་བ་ཞིག་གོ། །</s>
    <s id="4:138">མི་བསླུ་བའི་ཤེས་པ་ནི་</s>
    <s id="4:139">འཇིག་རྟེན་ན་ཚད་མ་ཉིད་དུ་མཐོང་ན་རྣམ་པར་ཤེས་པ་</s>
    <s id="4:140">ཡང་བཅོམ་ལྡན་འདས་ཀྱིས་འདུས་བྱས་ཡིན་པའི་ཕྱིར་</s>
    <s id="4:141">བརྫུན་པ་བསླུ་བའི་ཆོས་ཅན་དང་སྒྱུ་མ་ལྟ་བུར་གསུངས་སོ། །</s>
    <s id="4:142">གང་ཞིག་བརྫུན་པ་བསླུ་བའི་ཆོས་ཅན་དང་སྒྱུ་མ་ལྟ་བུ་ཡིན་པ་</s>
    <s id="4:143">དེ་ནི་མི་བསླུ་བ་མ་ཡིན་ཏེ།</s>
    <s id="4:144">རྣམ་པ་གཞན་དུ་གནས་#པའི་དངོས་པོ་ལ་རྣམ་པ་གཞན་དུ་སྣང་བའི་ཕྱིར་རོ། །</s>
    <s id="4:145">དེ་ལྟ་བུར་གྱུར་པ་ནི་ཚད་མ་ཉིད་དུ་བརྟག་པར་རིགས་པ་མ་ཡིན་ཏེ།</s>
    <s id="4:146">རྣམ་པར་ཤེས་པ་ཐམས་ཅད་ཀྱང་ཚད་མ་ཉིད་དུ་ཐལ་བར་འགྱུར་བའི་ཕྱིར་རོ། །</s>
    <s id="4:147">དེའི་ཕྱིར་རྟོག་གེ་བ་འདི་གལ་ཏེ་རྟོག་གེའི་ཆང་འཐུངས་པས་</s>
    <s id="4:148">མྱོས་པས་སྨྱོས་པར་མ་གྱུར་ན་ནི་</s>
    <s id="4:149">རྟེན་ཅིང་འབྲེལ་པར་འབྱུང་བ་དང་བརྟེན་ནས་བརྟགས་པ་ཞེས་བྱ་བ་ལམ་བཟང་པོ་སྤངས་ནས་</s>
    <s id="4:150">མུ་སྟེགས་ཅན་གྱི་གཞུང་ལས་བསྟན་པའི་དངོས་པོ་རྣམས་གསལ་བར་བྱེད་པ་དམ་པ་མ་ཡིན་པའི་ཚིག་འཁྱལ་#གྱི་ཚོགས་</s>
    <s id="4:151">ཆེས་བརྟོལ་བར་མི་འགྱུར་བ་ཞིག་གོ། །</s>
    <s id="4:152">འཇིག་རྟེན་འདི་#ཡང་ཕལ་ཆེར་མའི་བཞིན་ལྟར་དཔྱོད་ཅིང་</s>
    <s id="4:153">འཇིག་རྟེན་དང་འཇིག་རྟེན་ལས་འདས་པའི་དངོས་པོ་གནས་པ་ལ་རྣམ་པར་རྨོངས་པ་</s>
    <s id="4:154">འདིས་རང་གི་རྟོག་པ་ཙམ་གྱིས་སྦྱར་ཞིང་</s>
    <s id="4:155">མཐོ་རིས་དང་ཐར་བའི་ལམ་ལ་བར་དུ་གཅོད་པར་བྱེད་པ་</s>
    <s id="4:156">ཤིན་ཏུ་དོན་མེད་པར་རྟོག་གེ་བའི་ལམ་ལ་བཀོད་པ་ཡིན་ནོ། །</s>
    <s id="4:157">དེའི་ཕྱིར་འདིར་སྨྱོ་ཆུ་འཐུངས་པ་ལྟར་</s>
    <s id="4:158">དོན་མེད་པའི་ངག་འཁྱལ་ལས་བཟློག་པར་མི་ནུས་སོ། །</s>
    <s id="4:159">སྤྲོས་པས་ཆོག་གོ། །</s>
    <s id="4:160">བུམ་པ་མངོན་སུམ་ཡིན་པ་བསལ་བ་</s>
    <s id="4:161">འདིས་ནི་མཐོང་བའི་དབང་པོའི་#ཡུལ་གྱི་དངོས་པོ་ཐམས་ཅད་མངོན་སུམ་ཉིད་ཡིན་པ་བསལ་བར་རིག་པར་བྱའོ། །</s>
    <s id="4:162">ཇི་ལྟར་ཇི་སྐད་བཤད་པའི་ཚུལ་གྱིས་</s>
    <s id="4:163">#བུམ་པ་ལ་སོགས་པ་རྣམས་མངོན་སུམ་ཉིད་ཡིན་པར་མི་རིགས་པ་</s>
    <s id="4:164">དེ་ལྟར་དེ་ལས་གཞན་པའི་དབང་པོས་ཡོངས་སུ་གཅད་#པར་བྱ་བ་བརྟེན་ནས་</s>
    <s id="4:165">གདགས་པ་བསྣམ་#པར་བྱ་བ་དང་མྱང་བར་བྱ་བ་དང་རེག་པར་བྱ་བ་རྣམས་མངོན་སུམ་ཉིད་ཡིན་པ་བསལ་བའི་ཕྱིར་བཤད་པ།</s>
    <s id="4:166">རྣམ་པར་དཔྱད་པ་འདི་ཉིད་ཀྱིས། །</s>
    <s id="4:167">བློ་མཆོག་ལྡན་པས་དྲི་ཞིམ་དང་། །</s>
    <s id="4:168">མངར་དང་འཇམ་པ་ཐམས་ཅད་དག །</s>
    <s id="4:169">སོ་སོར་དགག་པར་བྱ་བ་ཡིན། །</s>
    <s id="4:170">དྲི་ཞིམ་ཞེས་བྱ་བ་འདིས་ནི་སྣས་ཡོངས་སུ་གཅད་པར་བྱ་བ་</s>
    <s id="4:171">སྣ་མའི་མེ་ཏོག་དང་པདྨ་དང་ཨུཏྤ་ལ་དང་ཙནྡན་ལ་སོགས་པ་སྣའི་དབང་པོའི་ཡུལ་མཐའ་དག་ཉེ་བར་མཚོན་པར་བྱེད་དེ#།</s>
    <s id="4:172">གཟུགས་ལ་སོགས་པ་མཐོང་བ་མེད་པར་</s>
    <s id="4:173">མུན་ཁུང་དུ་ཡང་དྲི་ཙམ་འཛིན་པའི་ཕྱིར་རོ། །</s>
    <s id="4:174">དེ་བཞིན་དུ་མངར་དང་ཞེས་བྱ་བ་འདིས་ཀྱང་བུ་རམ་དང་ལན་ཚྭ་དང་ནིམ་པ་ལ་སོགས་པ་ལྕེའི་དབང་པོའི་ཡུལ་ཐམས་ཅད་ཉེ་བར་མཚོན་པར་བྱེད་དོ། །</s>
    <s id="4:175">འཇམ་པ་ཞེས་བྱ་བ་འདིས་ནི་ཤིང་བལ་དང་བྱེ་མ་དང་རྡོ་བ་ལ་སོགས་པ་ལུས་ཀྱི་དབང་པོའི་ཡུལ་ཐམས་ཅད་ཉེ་བར་མཚོན་པར་བྱེད་དོ། །</s>
    <s id="4:176">དེ་དག་ཀྱང་རྫས་བརྒྱད་ཀྱི་ཉེ་བར་ལེན་པ་ཅན་ཡིན་པས་</s>
    <s id="4:177">བདག་ཉིད་ཇི་ལྟ་བའི་དབང་པོ་དག་གི་#ཡུལ་རེ་རེ་འཛིན་པ་ཡིན་དང་</s>
    <s id="4:178">རྣམ་པ་ཐམས་ཅད་མི་འཛིན་པའི་ཕྱིར་</s>
    <s id="4:179">སྣ་མའི་མེ་ཏོག་དང་བུ་རམ་དང་ཤིང་བལ་ལ་སོགས་པ་དག་བདག་གི་མངོན་སུམ་ཡིན་ནོ་ཞེས་</s>
    <s id="4:180">དེ་ཁོ་ན་ཉིད་ཤེས་པ་སུ་ཞིག་སྨྲ། སྒྲ་དགག་པ་ནི་ཕྱིས་རྒྱས་པར་འཆད་དོ། །</s>
    <s id="4:181">ཅི་སྟེ་བུམ་པ་གཟུགས་ལས་ཐ་དད་པ་མེད་</s>
    <s id="4:182">མོད་ཀྱི་གཟུགས་ཀྱིས་དེ་ཁྱབ་པར་བྱས་ནས་ནི་</s>
    <s id="4:183">གནས་པས་གཟུགས་མཐོང་བས་</s>
    <s id="4:184">བུམ་པ་ཐམས་ཅད་མཐོང་བར་འགྱུར་རོ་ཞེ་ན།</s>
    <s id="4:185">འདི་ཡང་སྙིང་པོ་མེད་དོ་ཞེས་བསྟན་པའི་ཕྱིར་བཤད་པ།</s>
    <s id="4:186">གལ་ཏེ་གཟུགས་མཐོང་བ་ཡིས་དེ། །</s>
    <s id="4:187">ཐམས་ཅད་མཐོང་བར་འགྱུར་ན་ནི། །</s>
    <s id="4:188">མ་མཐོང་བ་ཡིས་# གཟུགས་མཐོང་བ། །</s>
    <s id="4:189">མཐོང་བ་མིན་པར་ཅིས་མི་འགྱུར། །</s>
    <s id="4:190">གལ་ཏེ་གཟུགས་ཙམ་ཞིག་མཐོང་བས་</s>
    <s id="4:191">མ་མཐོང་ཡང་བུམ་པ་ཐམས་ཅད་ཁོ་ན་མཐོང་བར་འགྱུར་ན་ནི་</s>
    <s id="4:192">བུམ་པ་མ་#མཐོང་བས་</s>
    <s id="4:193">མཐོང་བ་གཟུགས་མཐོང་བ་མ་ཡིན་པར་ཅིའི་ཕྱིར་མི་འགྱུར།</s>
    <s id="4:194">ཡང་ན་འདི་ནི་དོན་གཞན་ཡིན་ཏེ་</s>
    <s id="4:195">བུམ་པ་རྫས་བརྒྱད་ཀྱི་ཉེ་བར་ལེན་པ་ཅན་ཡིན་ཡང་</s>
    <s id="4:196">གལ་ཏེ་རྫས་གཅིག་གི་#གཟུགས་མཐོང་བས་</s>
    <s id="4:197">རིལ་མཐོང་བར་རྟོགས་ན་ནི་</s>
    <s id="4:198">རེ་ཞིག་དེ་དག་དང་སོ་སོར་མི་གནས་པའི་གཟུགས་</s>
    <s id="4:199">དེ་ཉིད་དེ་དེ་ལས་གཞན་རྫས་བདུན་མ་མཐོང་བས་ན་མ་མཐོང་བ་ཡིན་ནོ་ཞེས་ཅིའི་ཕྱིར་མི་རྟོག །</s>
  </p>
  <p id="5">
    <s id="5:1">འཇིག་རྟེན་ན་ཡང་ཕལ་ཆེ་བས་བརྗོད་པ་མཐོང་བ་སྟེ་</s>
    <s id="5:2">མོན་སྲན་སྡེའུ་ལ་སོགས་པ་ཡོད་ཀྱང་</s>
    <s id="5:3">མོན་སྲན་གྲེའུའི་ཕུང་པོས་བསྙད་པ་བཞིན་ནོ། །</s>
    <s id="5:4">དེའི་ཕྱིར་དེ་ལྟར་ན་མ་མཐོང་བ་ཡིས་ཏེ་</s>
    <s id="5:5">དྲི་ལ་སོགས་པ་ཡོངས་སུ་མ་བཅད་པས་</s>
    <s id="5:6">མཐོང་བའི་གཟུགས་ཀྱང་མཐོང་བ་མ་ཡིན་པ་ཉིད་དུ་འགྱུར་རོ། །</s>
  </p>
  <p id="6">
    <s id="6:1">དེའི་ཕྱིར་གཟུགས་ཉིད་མངོན་སུམ་མ་ཡིན་པའི་ཕྱིར་</s>
    <s id="6:2">བུམ་པ་ཡང་མངོན་སུམ་ཉིད་དུ་མི་རིགས་སོ། །</s>
    <s id="6:3">ཅི་སྟེ་ཇི་སྐད་བཤད་པའི་རྣམ་པར་དཔྱད་པས་</s>
    <s id="6:4">བུམ་པ་ལ་མངོན་སུམ་ཉིད་མི་སྲིད་མོད།</s>
    <s id="6:5">བུམ་པའི་གཟུགས་ནི་རེ་ཞིག་མངོན་སུམ་ཡིན་ཏེ།</s>
    <s id="6:6">དེའི་ཕྱིར་རྒྱུད་ནས་བུམ་པ་ཡང་མངོན་སུམ་ཉིད་དུ་འགྱུར་རོ་</s>
    <s id="6:7">སྙམ་དུ་སེམས་ན་འདི་ནི་ཡོད་པ་མ་ཡིན་ནོ། །</s>
    <s id="6:8">གཟུགས་ལ་མངོན་སུམ་ཉིད་ཡོད་ན་ནི་</s>
    <s id="6:9">འདི་དེ་སྐད་དུ་བརྗོད་པར་འགྱུར་བ་ཞིག་ན།</s>
    <s id="6:10">གཟུགས་ལ་མངོན་སུམ་ཉིད་སྲིད་པ་ནི་མ་ཡིན་ནོ་ཞེས་བསྟན་པའི་ཕྱིར་བཤད་པ།</s>
    <s id="6:11">གཟུགས་ནི་འབའ་ཞིག་ཁོ་ན་ལ།</s>
    <s id="6:12">མངོན་སུམ་ཉིད་ནི་ཡོད་མ་ཡིན། །</s>
    <s id="6:13">གང་ཕྱིར་དེ་ལའང་ཕ་རོལ་གྱི། །</s>
    <s id="6:14">ཆ་དང་ཚུ་རོལ་དབུས་ཡོད་ཕྱིར། །</s>
    <s id="6:15">དྲི་ལ་སོགས་པ་དང་འབྲེལ་པ་བརྗོད་པར་མི་འདོད་པའི་གཟུགས་འབའ་ཞིག་ལ།</s>
    <s id="6:16">ཡང་རྣམ་པ་ཐམས་ཅད་དུ་ཚུ་རོལ་དང་དཀྱིལ་དང་ཕ་རོལ་གྱི་ཆ་རྣམས་མཐོང་བའི་ཕྱིར་</s>
    <s id="6:17">མངོན་སུམ་ཉིད་མི་རིགས་སོ། །</s>
    <s id="6:18">ཚུ་རོལ་དང་ཕ་རོལ་དང་དབུས་ཀྱི་ཆ་དེ་དག་ལ་</s>
    <s id="6:19">ཡང་སླར་ཚུ་རོལ་དང་ཕ་རོལ་དང་དབུས་ཀྱི་ཆ་གཞན་དག་ཡིན་ལ་</s>
    <s id="6:20">#དེ་དག་ལ་ཡང་གཞན་ཡིན་ནོ་ཞེས་དེ་ལྟར་རྣམ་པར་#ཕྱེ་བ་ན་</s>
    <s id="6:21">གཟུགས་ཏེ་རྡུལ་ཕྲ་རབ་ཀྱི་མཐར་ཐུག་ནས་གནས་སོ། །</s>
    <s id="6:22">བརྟགས་བཞིན་པའི་རྡུལ་</s>
    <s id="6:23">དེ་ལ་ཡང་མདུན་དང་རྒྱབ་ཀྱི་ཕྱོགས་ཀྱི་ཆའི་དབྱེ་བ་དང་།</s>
    <s id="6:24">ཚུ་རོལ་དང་དབུས་དང་ཕ་རོལ་གྱི་ཆའི་དབྱེ་བ་ལས།</s>
    <s id="6:25">རྡུལ་ལ་#ཆ་ཤས་ཡོད་མེད་ཅེས། །</s>
    <s id="6:26">དཔྱད་པ་དེར་ཡང་འཇུག་པར་འགྱུར། །</s>
    <s id="6:27">གལ་ཏེ་དེ་ལ་མདུན་དང་རྒྱབ་ཀྱི་ཆའི་དབྱེ་བ་དག་ཡོད་ན་ནི་</s>
    <s id="6:28">དེའི་ཚེ་བུམ་པ་ལྟར་</s>
    <s id="6:29">དེའི་རྡུལ་ཕྲ་རབ་ཉིད་ཉམས་པར་འགྱུར་རོ། །</s>
    <s id="6:30">ཅི་སྟེ་མེད་ན་ནི་#དེ་ལྟར་ན་ཡང་</s>
    <s id="6:31">གསལ་བྱེད་མེད་ཅིང་མ་བཟུང་བའི་ངོ་བོ་ཅན་</s>
    <s id="6:32">དེ་ལ་ཡོད་པ་ཉིད་མེད་དོ། །</s>
    <s id="6:33">དེའི་ཕྱིར་དེ་ལ་མངོན་སུམ་ཉིད་སྲིད་པར་ག་ལ་འགྱུར།</s>
    <s id="6:34">དེའི་ཕྱིར་བསྒྲུབ་པར་བྱ་བ་ཡིས། །</s>
    <s id="6:35">བསྒྲུབ་བྱ་འགྲུབ་པར་མི་འཐད་དོ། །</s>
    <s id="6:36">དེའི་ཕྱིར་དེ་ལྟར་ན་</s>
    <s id="6:37">མངོན་སུམ་ཉིད་མ་གྲུབ་པར་</s>
    <s id="6:38">མི་འཐད་དོ། །</s>
    <s id="6:39">དེའི་ཕྱིར་དེ་ལྟར་#མངོན་སུམ་#མ་གྲུབ་ཅིང་བསྒྲུབ་པར་#གྱུར་པས་</s>
    <s id="6:40">བསྒྲུབ་པར་བྱ་བ་སྟེ་</s>
    <s id="6:41">དངོས་པོ་རྣམས་རང་བཞིན་དང་བཅས་པ་ཉིད་དུ་གཞན་གྱིས་#ཁས་བླངས་པ་#གྲུབ་པ་མི་འཐད་དོ། །</s>
    <s id="6:42">གཞན་ཡང་དབང་པོ་གཟུགས་ཅན་གྱིས་གཟུང་#བར་བྱ་བའི་དོན་ཡོངས་སུ་བརྟགས་པ་ན།</s>
    <s id="6:43">ཀུན་ཀྱང་ཡན་ལག་ཏུ་གྱུར་ན། །</s>
    <s id="6:44">སླར་ཡང་ཡན་ལག་ཅན་དུ་འགྱུར། །</s>
    <s id="6:45">བུམ་པ་ནི་ཡན་ལག་གྱོ་མོ་ལ་ལྟོས་ནས་</s>
    <s id="6:46">ཡན་ལག་ཅན་ཡིན་ལ།</s>
    <s id="6:47">གྱོ་མོ་དེ་དག་ཀྱང་རང་གི་ཡན་ལག་ལ་ལྟོས་ནས་ཡན་ལག་ཅན་དུ་འགྱུར་རོ། །</s>
    <s id="6:48">དེ་བཞིན་དུ་རྡུལ་ཕྲ་རབ་ཀྱི་བར་དུ་སྦྱར་བར་བྱའོ། །</s>
    <s id="6:49">དེ་ཡང་རྫས་བརྒྱད་ལ་ལྟོས་ནས་སམ་</s>
    <s id="6:50">མདུན་དང་རྒྱབ་དང་དབུས་ཀྱི་ཆ་ལ་ལྟོས་ནས་</s>
    <s id="6:51">སླར་ཡང་ཡན་ལག་ཅན་ཡིན་པས་</s>
    <s id="6:52">འགའ་ལ་ཡང་རང་གི་ངོ་བོས་ཡན་ལག་ཉིད་དང་ཡན་ལག་ཅན་ཉིད་ཡོད་པ་མ་ཡིན་ཏེ།</s>
    <s id="6:53">དེའི་ཕྱིར་བུམ་པ་ལ་སོགས་པ་རྣམས་ལ་མངོན་སུམ་ཉིད་མེད་དོ། །</s>
    <s id="6:54">ཇི་ལྟར་རྡུལ་ཕྲ་རབ་ལ་རྣམ་པར་དཔྱད་པ་</s>
    <s id="6:55">དེ་བཞིན་དུ་མིང་གི་མཐར་གནས་པའི་ཡི་གེ་ལ་ཡང་སྟེ།</s>
    <s id="6:56">རྡུལ་ཕྲ་རབ་ལྟར་མ་གྲུབ་པའི་ཕྱིར་རོ། །</s>
    <s id="6:57">དེའི་ཕྱིར་ཡི་གེ་བརྗོད་པ་ཡང་། །</s>
    <s id="6:58">འདི་ན་ཡོད་པ་མ་ཡིན་ནོ། །</s>
    <s id="6:59">ཡི་གེ་བརྗོད་པ་ཡང་མི་སྲིད་དོ་སྙམ་དུ་དགོངས་སོ། །</s>
    <s id="6:60">རྣམ་པ་གཅིག་ཏུ་ན་བུམ་པ་ལ་སོགས་པ་མེད་ན་</s>
    <s id="6:61">དེའི་རྗོད་པར་བྱེད་པའི་ཡི་གེ་བརྗོད་པ་#ཡང་མི་སྲིད་དེ།</s>
    <s id="6:62">དོན་མེད་ན་ཤེས་པ་དང་བརྗོད་པ་དག་འཇུག་པ་མི་སྲིད་པའི་ཕྱིར་</s>
    <s id="6:63">ཡི་གེ་བརྗོད་པ་ཡང་འདི་ན་ཡོད་པ་མ་ཡིན་ནོ། །</s>
    <s id="6:64">གང་དག་གཟུགས་ཀྱི་སྐྱེ་མཆེད་ཁ་དོག་དང་དབྱིབས་ཀྱི་བདག་ཉིད་རྣམ་པ་གཉིས་སུ་རྣམ་པར་གཞག་སྟེ་</s>
    <s id="6:65">དེའི་སྒོ་ནས་</s>
    <s id="6:66">བུམ་པ་ཉིད་#མངོན་སུམ་ཉིད་དུ་རྟོག་པར་བྱེད་པ་</s>
    <s id="6:67">དེ་དག་ལ་རྗོད་#པར་བྱེད་པ་སྟེ།</s>
    <s id="6:68">འདིར་དབྱིབས་འདི་རྟོག་པ་ན་</s>
    <s id="6:69">ཁ་དོག་ལས་གཞན་ཉིད་དམ། གཞན་མ་ཡིན་པ་ཉིད་དུ་རྟོག་གྲང་ན། །</s>
    <s id="6:70">དེ་ལ་རེ་ཞིག །གལ་ཏེ་མདོག་ལས་དབྱིབས་གཞན་ན། །</s>
    <s id="6:71">ཇི་ལྟ་བུར་ན་དབྱིབས་འཛིན་འགྱུར། །</s>
    <s id="6:72">སྔོན་པོ་ལ་སོགས་པའི་ཁ་དོག་ནི་མིག་གི་དབང་པོའི་ཡུལ་ཡིན་ན།</s>
    <s id="6:73">གལ་ཏེ་དེ་ལས་དབྱིབས་ཐ་དད་པར་འགྱུར་ན་ནི་# ཁ་དོག་ལས་ཐ་དད་པའི་ཕྱིར་</s>
    <s id="6:74">སྒྲ་ལ་སོགས་པ་ལྟར་</s>
    <s id="6:75">མིག་གི་གཟུང་བྱར་མི་འགྱུར་བ་ཞིག་ན།</s>
    <s id="6:76">ཁ་དོག་ལྟར་</s>
    <s id="6:77">མིག་གིས་འཛིན་པ་ཡང་ཡིན་པས་</s>
    <s id="6:78">དེ་ལས་གཞན་མ་ཡིན་ནོ། །</s>
    <s id="6:79">ཇི་ལྟར་སྔོན་པོ་དང་སེར་པོ་ལ་སོགས་པ་ཐ་དད་པ་རྣམས་ལས་</s>
    <s id="6:80">གང་ཡང་རུང་བ་ཅིག་#བཟུང་ནས་</s>
    <s id="6:81">ཅིག་ཤོས་ཀྱང་འཛིན་པ་</s>
    <s id="6:82">དེ་ལྟར་ཁ་དོག་ལས་གཞན་པའི་གཟུགས་ནི་མི་འཛིན་ནོ། །</s>
    <s id="6:83">འོན་ཏེ་གཞན་མིན་ན་ལུས་ཀྱིས། །མདོག་ཀྱང་ཅི་སྟེ་འཛིན་མི་#འགྱུར། །</s>
    <s id="6:84">གལ་ཏེ་ཇི་སྐད་བཤད་པའི་སྐྱོན་སྤང་བར་འདོད་པས་</s>
    <s id="6:85">དབྱིབས་ཁ་དོག་ལས་གཞན་མ་ཡིན་པར་རྟོག་ན་ནི་</s>
    <s id="6:86">ཇི་ལྟར་མུན་ཁུང་དུ་ལུས་ཀྱི་#རིང་པོ་ལ་སོགས་པ་འཛིན་པ་</s>
    <s id="6:87">དེ་བཞིན་དུ་དེ་ལས་ཐ་མི་དད་པའི་ཕྱིར་</s>
    <s id="6:88">དབྱིབས་ལྟར་ཁ་དོག་ཀྱང་ཅི་སྟེ་མི་འཛིན་ཏེ་</s>
    <s id="6:89">གཟུང་#དགོས་ན་འཛིན་པ་ཡང་མ་ཡིན་ནོ། །</s>
    <s id="6:90">དེའི་ཕྱིར་དབྱིབས་འཛིན་ཡང་མ་བཟུང་བའི་ཕྱིར་</s>
    <s id="6:91">ཁ་དོག་ལས་དབྱིབས་གཞན་མ་ཡིན་པ་མ་ཡིན་ནོ། །</s>
    <s id="6:92">དེ་ཉིད་དང་གཞན་ཉིད་དུ་རྟོག་པ་ལས་</s>
    <s id="6:93">མ་གཏོགས་#པ་གཞན་གཞག་པར་ནུས་པ་#མ་ཡིན་ནོ། །</s>
    <s id="6:94">དེའི་ཕྱིར་ཁ་དོག་ལྟར་</s>
    <s id="6:95">དབྱིབས་ཀྱང་མི་རིགས་ལ།</s>
    <s id="6:96">དེ་མེད་པས་ཀྱང་འགའ་ལ་ཡང་མངོན་སུམ་ཉིད་ཡོད་པ་མ་ཡིན་ནོ་ཞེས་བྱ་བར་གྲུབ་#པོ། །</s>
    <s id="6:97">འདིར་སྨྲས་པ། གཟུགས་ཀྱི་སྐྱེ་མཆེད་ནི་ཡོད་པ་ཁོ་ན་སྟེ་</s>
    <s id="6:98">དེའི་རྒྱུ་ཡོད་པའི་ཕྱིར་རོ། །</s>
    <s id="6:99">འདིར་གཟུགས་ཀྱི་རྒྱུ་ནི་འབྱུང་བ་ཆེན་པོ་བཞི་ཡིན་ལ།</s>
    <s id="6:100">དེ་དག་ནི་རེ་ཞིག་ཡོད་པ་ཡིན་ནོ། །</s>
    <s id="6:101">དེ་དག་ཡོད་པས་</s>
    <s id="6:102">དེ་དག་གི་འབྲས་བུ་#གཟུགས་ཀྱི་སྐྱེ་མཆེད་ཀྱང་ཡོད་པར་འགྱུར་རོ་ཞེས་སྨྲའོ། །</s>
    <s id="6:103">འདི་ཡང་ཡང་དག་པ་མ་ཡིན་ནོ་ཞེས་བསྟན་པའི་ཕྱིར་བཤད་པ།</s>
  </p>
  <p id="7">
    <s id="7:1">གཟུགས་ནི་ལྟ་ཞིག་མ་གཏོགས་#པར། །</s>
    <s id="7:2">གཟུགས་ཀྱི་རྒྱུ་ནི་མི་#སྣང་ངོ་། །</s>
    <s id="7:3">རྫས་བརྒྱད་ལྷན་ཅིག་འབྱུང་བར་</s>
    <s id="7:4">#ངེས་པ་འབྱུང་བ་ཆེན་པོ་བཞི་མ་གཏོགས་པར་གཟུགས་མི་དམིགས་ལ།</s>
    <s id="7:5">གཟུགས་ཀྱི་སྐྱེ་མཆེད་མ་གཏོགས་པར་ཡང་གཟུགས་ཀྱི་རྒྱུ་མི་དམིགས་སོ། །</s>
    <s id="7:6">གཟུགས་ཀྱི་སྐྱེ་མཆེད་ནི་མིག་གི་དབང་པོས་གཟུང་#བར་བྱ་བ་ཡིན་ལ།</s>
    <s id="7:7">གཟུགས་ཀྱི་རྒྱུ་ནི་ལུས་ཀྱི་དབང་པོས་གཟུང་#བར་བྱ་བ་ཡིན་ནོ། །</s>
    <s id="7:8">དེའི་ཕྱིར་གལ་ཏེ་གཟུགས་ཀྱི་རྒྱུ་ཞེས་བྱ་བ་ཅུང་ཟད་ཅིག་རང་གི་ངོ་བོས་འགྲུབ་པར་འགྱུར་ན་ནི་</s>
    <s id="7:9">དེའི་ཚེ་གཟུགས་ཀྱང་རང་གི་ངོ་བོས་གྲུབ་པར་འགྱུར་བ་ཞིག་ན།</s>
  </p>
  <p id="8">
    <s id="8:1">གཟུགས་ཀྱི་རྒྱུ་གཟུགས་ལས་ཐ་དད་པར་གྲུབ་པ་</s>
    <s id="8:2">གང་ཡིན་པ་འདི་ནི་སྲིད་པ་ཡང་མ་ཡིན་ནོ། །</s>
    <s id="8:3">དེའི་ཕྱིར་གཟུགས་ཀྱི་རྒྱུ་མེད་ན་</s>
    <s id="8:4">རྒྱུ་མེད་པའི་གཟུགས་ཀྱང་ཡོད་པ་མ་ཡིན་ནོ་ཞེས་བྱ་བར་གྲུབ་བོ། །</s>
    <s id="8:5">ཅི་སྟེ་འོ་ན་ནི་ཐ་དད་པ་མ་ཡིན་པར་གནས་པའི་གཟུགས་ཀྱི་རྒྱུ་ལས་</s>
    <s id="8:6">གཟུགས་ཡིན་པར་རག་གོ་སྙམ་དུ་སེམས་ན།</s>
    <s id="8:7">དེ་ཡང་སྲིད་པ་མ་ཡིན་ནོ། །</s>
    <s id="8:8">གལ་ཏེ་དེ་ལྟར་འགྱུར་ན་ནི། །</s>
    <s id="8:9">གཉི་ག་ཡང་ནི་མིག་ཉིད་ཀྱིས། །འཛིན་པར་ཅི་ཡི་ཕྱིར་མི་འགྱུར། །</s>
    <s id="8:10">གཟུགས་ཀྱི་རྒྱུ་ཡང་གཟུགས་ལས་ཐ་མི་དད་པའི་ཕྱིར་</s>
    <s id="8:11">མིག་གི་དབང་པོས་རྒྱུ་དང་འབྲས་བུ་གཉིས་ཀ་ཡང་འཛིན་པར་འགྱུར་ན་</s>
    <s id="8:12">འདི་ནི་སྲིད་པ་ཡང་#མ་ཡིན་ཏེ།</s>
    <s id="8:13">དབང་པོ་ཐ་དད་པའི་ཡུལ་ཡིན་པའི་ཕྱིར་དང་།</s>
    <s id="8:14">མཚན་ཉིད་ཐ་དད་པའི་ཕྱིར་རོ། །</s>
    <s id="8:15">དེ་ཉིད་བསྟན་པའི་ཕྱིར་བཤད་པ།</s>
    <s id="8:16">ས་ནི་བརྟན་#ཞེས་བྱ་བར་མཐོང་། །</s>
    <s id="8:17">དེ་ཡང་ལུས་ཀྱིས་འཛིན་པར་འགྱུར། །</s>
    <s id="8:18">འཛིན་པའི་ལས་ཀྱིས་རྟེན་གྱི་དངོས་པོར་གནས་པའི་ཕྱིར་</s>
    <s id="8:19">རྟེན་ཉིད་ཡིན་པས་</s>
    <s id="8:20">བརྟན་པ་ཉིད་ཀྱིས་ནས་ནི་</s>
    <s id="8:21">བརྟན་པ་ཞེས་བྱ་བར་མཐོང་ལ།</s>
    <s id="8:22">དེ་ཡང་ལུས་ཀྱིས་འཛིན་ཏེ་</s>
    <s id="8:23">དེའི་སྲ་བ་ལུས་ཀྱི་དབང་པོའི་གཟུང་#བྱ་ཡིན་པའི་ཕྱིར་རོ། །</s>
    <s id="8:24">གང་གི་ཕྱིར་འདི་དེ་ལྟར་ཡིན་པ།</s>
    <s id="8:25">དེས་ན་རེག་པ་འགའ་#ཞིག་འདི། །</s>
    <s id="8:26">སའོ་ཞེས་ནི་བྱ་བར་བརྗེད#། །</s>
    <s id="8:27">གཟུགས་ཀྱི་སྐྱེ་མཆེད་ནི་མིག་གི་དབང་པོའི་གཟུང་བར་བྱ་བའོ#། །</s>
    <s id="8:28">དེའི་ཕྱིར་དེ་ལྟར་ན་རྒྱུ་དང་འབྲས་བུ་གཉིས་ཐ་མི་དད་པ་མེད་དེ།</s>
    <s id="8:29">མཚན་ཉིད་ཐ་དད་པའི་ཕྱིར་དང་།</s>
    <s id="8:30">འཛིན་པར་བྱེད་པ་ཐ་དད་པའི་ཕྱིར་རོ། །</s>
    <s id="8:31">ཐ་དད་པ་ཡོད་ན་ཡང་རྒྱུ་མེད་པ་པར་#སྨྲ་བར་འགྱུར་རོ། །</s>
  </p>
  <p id="9">
    <s id="9:1">དེ་ཉིད་དང་གཞན་ཉིད་དང་བྲལ་བའི་དངོས་པོ་</s>
    <s id="9:2">འདི་འགའ་ཞིག་ལ་རང་གི་ངོ་བོས་ཡོད་པ་ཉིད་དུ་རྟག་པར་རིགས་པ་ཡང་མ་ཡིན་ཏེ།</s>
    <s id="9:3">དེའི་ཕྱིར་གཟུགས་ཀྱི་རྒྱུ་ཡོད་པ་མ་ཡིན་ནོ། །</s>
    <s id="9:4">གཟུགས་ཀྱི་རྒྱུ་མེད་ན་ཡང་</s>
    <s id="9:5">གཟུགས་རང་གི་ངོ་བོས་ཡོད་པ་མ་ཡིན་ནོ་ཞེས་བྱ་བར་གྲུབ་བོ། །</s>
    <s id="9:6">དེ་ཉིད་ཀྱི་ཕྱིར་བཅོམ་ལྡན་འདས་ཀྱིས།</s>
    <s id="9:7">གང་དག་ང་ལ་གཟུགས་སུ་མཐོང་། །</s>
    <s id="9:8">གང་དག་ང་ལ་སྒྲར་ཤེས་པ། །</s>
    <s id="9:9">ལོག་པར་སྤོང་བར་ཞུགས་པ་སྟེ། །</s>
    <s id="9:10">སྐྱེ་བོ་དེ་དག་ང་མི་མཐོང་། །</s>
    <s id="9:11">འོ་ན་ཇི་ལྟར་བལྟ་བར་བྱ་ཞེ་ན།</s>
    <s id="9:12">སངས་རྒྱས་རྣམས་ནི་ཆོས་ཉིད་ལྟ། །</s>
    <s id="9:13">འདྲེན་པ་རྣམས་ནི་ཆོས་ཀྱི་སྐུ། །</s>
    <s id="9:14">ཆོས་ཉིད་ཤེས་བྱ་མ་ཡིན་ཏེ། །</s>
    <s id="9:15">དེ་ནི་ཤེས་པར་ནུས་མ་ཡིན། །ཞེས་གསུངས་སོ། །</s>
    <s id="9:16">འདིར་ཁ་ཅིག་དག་ན་</s>
    <s id="9:17">རེ་བུམ་པ་ནི་རང་གི་ངོ་བོས་བལྟ་བར་བྱ་བ་མ་ཡིན་ཞིང་།</s>
    <s id="9:18">བལྟ་བར་བྱ་བ་མ་ཡིན་པའང་མ་ཡིན་མོད་ཀྱི།</s>
    <s id="9:19">བལྟ་བར་བྱ་བ་ཉིད་དང་འབྲེལ་པ་ལས་བལྟ་བར་བྱ་བར་ནི་འགྱུར་ན།</s>
    <s id="9:20">བལྟ་བར་བྱ་བར་གྱུར་པས་ཀྱང་</s>
    <s id="9:21">མངོན་སུམ་དུ་འགྱུར་རོ་ཞེས་ཟེར་རོ། །</s>
    <s id="9:22">འདི་ཡང་མི་རིགས་སོ་ཞེས་བསྟན་པའི་ཕྱིར་བཤད་པ།</s>
    <s id="9:23">བལྟ་བྱ་སྐྱེས་པས་བུམ་པ་ནི། །</s>
    <s id="9:24">འདི་ལ་ཡོན་ཏན་འགར་མི་འགྱུར། །</s>
    <s id="9:25">དེས་ན་བལྟ་བྱ་ཉིད་སྐྱེ་ལྟར། །</s>
    <s id="9:26">ཡོད་པའི་ངོ་བོའང་ཡོད་མ་ཡིན། །</s>
    <s id="9:27">གལ་ཏེ་བལྟ་བར་བྱ་བ་ཉིད་ནི་མངོན་པར་གསལ་བའམ་ཅིས་</s>
    <s id="9:28">ཁྱད་པར་དུ་གྱུར་པ་ཡིན་པ་ཞིག་ན།</s>
    <s id="9:29">གཉི་ག་ལྟར་འདི་ལ་</s>
    <s id="9:30">བལྟ་བར་བྱ་བ་ཉིད་དགོས་པ་མེད་དེ#། །</s>
    <s id="9:31">འདིར་བལྟ་བར་བྱ་བ་ཉིད་འདི་ཡོངས་སུ་བརྟགས་ནས་</s>
    <s id="9:32">དོན་བལྟ་བར་བྱ་བའི་རང་གི་ངོ་བོའམ།</s>
    <s id="9:33">བལྟ་བར་བྱ་བ་མ་ཡིན་པའི་རང་གི་ངོ་བོ་ཞིག་ལ་རྟོག །</s>
    <s id="9:34">རེ་ཞིག་གལ་ཏེ་བལྟ་བར་བྱ་བའི་རང་གི་ངོ་བོ་ལ་ཡིན་ན་</s>
    <s id="9:35">དེའི་ཚེ་དེ་བརྟགས་པས་ཅི་ཞིག་བྱ།</s>
    <s id="9:36">གང་གི་དོན་ཡོངས་སུ་རྟོག་པ་</s>
    <s id="9:37">དེ་ནི་མེད་པར་ཡང་ཡོད་པ་ཉིད་པས་</s>
    <s id="9:38">བརྟག་པར་མི་རིགས་སོ། །</s>
    <s id="9:39">ཅི་སྟེ་བལྟ་བར་བྱ་བ་མ་ཡིན་པར་གྱུར་པ་ལ་བལྟ་བར་བྱ་བ་ཉིད་རྟོག་ན་</s>
    <s id="9:40">#ཡང་མི་རིགས་ཏེ་</s>
    <s id="9:41">ལུས་ཅན་མ་ཡིན་པ་རྣམས་ཀྱང་བལྟ་བར་བྱ་བ་ཉིད་དུ་ཐལ་བའི་ཕྱིར་དང་།</s>
    <s id="9:42">བལྟ་བར་བྱ་བ་ཉིད་སྐྱེས་པ་མེད་པ་ལ་འགལ་བའི་ཕྱིར་རོ། །</s>
    <s id="9:43">བལྟ་བར་བྱ་བ་ཉིད་སྐྱེས་པ་#མེད་པ་</s>
    <s id="9:44">དེས་ན་བལྟ་བྱ་ཉིད་སྐྱེ་བ་ལྟར་</s>
    <s id="9:45">#བལྟ་བར་བྱ་བ་མ་ཡིན་པའི་བུམ་པ་ལ་</s>
    <s id="9:46">རྣམ་པ་ཐམས་ཅད་དུ་བལྟ་བར་བྱ་བ་ཉིད་མི་རིགས་པས་</s>
    <s id="9:47">སྐྱེ་བ་མི་སྲིད་པ་</s>
    <s id="9:48">དེ་བཞིན་དུ་བལྟ་བར་བྱ་བར་མ་གྱུར་པའི་བུམ་པ་ཡོད་པའི་ངོ་བོར་ཡང་ཡོད་པ་མ་ཡིན་ལ།</s>
    <s id="9:49">ཡོད་པ་ཡང་#མ་ཡིན་པའི་བུམ་པ་ལ་ནི་</s>
    <s id="9:50">བལྟ་བར་བྱ་བ་ཉིད་བརྟག་པར་རིགས་པ་ཡང་མ་ཡིན་པས་</s>
    <s id="9:51">འདི་ནི་མི་རིགས་སོ། །</s>
  </p>
  <p id="10">
    <s id="10:1">འདིར་སྨྲས་པ། ཡུལ་གཟུགས་ལ་སོགས་པ་མངོན་སུམ་དག་ནི་</s>
    <s id="10:2">ཡོད་པ་ཁོ་ན་སྟེ་དེའི་འཛིན་པར་བྱེད་པ་མིག་ལ་སོགས་པའི་དབང་པོ་ཡོད་པའི་ཕྱིར་རོ། །</s>
    <s id="10:3">ཡོད་པར་གྱུར་པའི་དབང་པོ་འདི་རྣམས་ནི་</s>
    <s id="10:4">གདོན་མི་ཟ་བར་རང་གི་ཡུལ་ལ་#འཇུག་པར་འགྱུར་དགོས་ལ།</s>
    <s id="10:5">གང་དུ་དེ་རྣམས་འཇུག་པ་སྲིད་པ་གཟུགས་ལ་སོགས་པ་དོན་</s>
    <s id="10:6">དེ་དག་ནི་མངོན་སུམ་ཡིན་ནོ། །</s>
    <s id="10:7">བཤད་པར་བྱ་སྟེ།</s>
    <s id="10:8">གལ་ཏེ་དབང་པོ་རྣམས་ཀྱིས་#ཡོངས་སུ་གཅོད་པར་ནུས་པར་འགྱུར་ན་ནི་</s>
    <s id="10:9">གཟུགས་ལ་སོགས་པའི་དོན་དག་ཏུ་འགྱུར་བ་ཞིག་ན་</s>
    <s id="10:10">འགྱུར་བ་ཉིད་ཀྱང་མ་ཡིན་ནོ། །</s>
    <s id="10:11">ཇི་ལྟར་ཞེ་ན།</s>
    <s id="10:12">འདི་ན་མིག་ལ་སོགས་པ་ལྔ་པོ་ནི་སྤྱིར་འབྱུང་བ་ལས་གྱུར་པ་ཉིད་དུ་ཉེ་བར་སྟོན་ལ།</s>
    <s id="10:13">དེ་རྣམས་ཀྱི་བྱ་བ་ནི་ཡུལ་ཐ་དད་པས་ཐ་དད་པ་ཞིག་གོ། །</s>
    <s id="10:14">འདི་ལྟར་མིག་གིས་གཟུགས་ཁོ་ན་མཐོང་གི་སྒྲ་མི་ཐོས་ལ།</s>
    <s id="10:15">རྣ་བས་ཀྱང་སྒྲ་ཐོས་ཀྱི་#གཟུགས་མི་མཐོང་ངོ་། །</s>
    <s id="10:16">གང་གི་ཚེ་དེ་ལྟར།</s>
    <s id="10:17">མིག་ནི་འབྱུང་འགྱུར་རྣ་དེ་བཞིན། །</s>
    <s id="10:18">མིག་གིས་མཐོང་གི་#གཞན་གྱིས་མིན་པ་</s>
    <s id="10:19">#དེའི་ཚེ་འཐད་པ་དང་འགལ་བའི་བྱ་བ་མི་#སྲིད་པའི་ཕྱིར་</s>
    <s id="10:20">མིག་ལ་སོགས་པ་རྣམས་ཀྱི་རང་གི་ངོ་བོ་རྟོག་པ་ག་ལ་ཡོད།</s>
    <s id="10:21">འབྱུང་བ་ལས་གྱུར་པ་ཉིད་དུ་མཚུངས་བཞིན་དུ་</s>
    <s id="10:22">ཡུལ་འཛིན་པ་ཐ་དད་པ་བརྟག་པར་ནི་མི་རིགས་སོ། །</s>
  </p>
  <p id="11">
    <s id="11:1">མིག་ལ་སོགས་པ་རྣམས་ཀྱི་#ཡོད་པ་ཉིད་ནི་ཡུལ་འཛིན་པ་ལས་</s>
    <s id="11:2">རྗེས་སུ་དཔོག་#པ་ཡིན་ན་དེ་ཡང་འགལ་བས་མི་སྲིད་དེ་</s>
    <s id="11:3">དེའི་ཕྱིར་དབང་པོ་ཡོད་པས་ཡུལ་རྣམས་མངོན་སུམ་ཉིད་དུ་མི་རིགས་སོ། །</s>
    <s id="11:4">གལ་ཏེ་དེ་ལྟར་མིག་ལ་སོགས་པ་རྣམས་མི་སྲིད་ན།</s>
    <s id="11:5">དེའི་ཕྱིར་ཇི་ལྟར་མིག་ལ་སོགས་པའི་དབང་པོ་འདི་རྣམས་ལས་ཀྱི་རྣམ་པར་སྨིན་པའི་ངོ་བོར་རྣམ་པར་གཞག་ཅེ་ན།</s>
    <s id="11:6">ཅི་ཁོ་བོ་ཅག་གིས་འདི་རྣམས་ཀྱི་རྣམ་པར་སྨིན་པའི་ངོ་བོ་ཉིད་བཀག་གམ།</s>
    <s id="11:7">གལ་ཏེ་མིག་ལ་སོགས་པ་རྣམས་འགོག་པར་སྒྲུབ་པས་</s>
    <s id="11:8">དེ་ཇི་ལྟར་མ་བཀག་ཅེ་ན།</s>
    <s id="11:9">ཁོ་བོ་ཅག་གི་རྣམ་པར་དཔྱོད་པ་དོན་རང་བཞིན་ཚོལ་བ་ལྷུར་བྱེད་པ་ཉིད་ཀྱི་ཕྱིར་རོ། །</s>
    <s id="11:10">ཁོ་བོ་ཅག་ནི་འདིར་དངོས་པོ་རྣམས་རང་གི་ངོ་བོས་གྲུབ་པ་</s>
    <s id="11:11">འགོག་གི་མིག་ལ་སོགས་པ་བྱས་ཤིང་རྟེན་ཅིང་</s>
    <s id="11:12">འབྲེལ་པར་འབྱུང་བའི་ལས་ཀྱི་རྣམ་པར་སྨིན་པ་ཉིད་ནི་མི་འགོག་པའོ། །</s>
    <s id="11:13">དེའི་ཕྱིར་དེ་ཡོད་པས་གང་ཞིག་རྣམ་པར་སྨིན་པ་ཉིད་དུ་བསྙད་པས་མིག་ལ་སོགས་པ་ཡོད་པ་ཉིད་དོ། །</s>
    <s id="11:14">གལ་ཏེ་དེ་ལྟར་ན་ཡང་།</s>
    <s id="11:15">མིག་ནི་འབྱུང་འགྱུར་རྣ་དེ་བཞིན། །</s>
    <s id="11:16">མིག་གིས་མཐོང་གི་#གཞན་གྱིས་མིན། །</s>
    <s id="11:17">ཞེས་བྱ་བའི་ཉེས་པ་དེ་#ཉིད་དུ་འགྱུར་བ་མ་ཡིན་ནམ་ཞེ་ན།</s>
    <s id="11:18">ཉེས་པ་འདི་ནི་མེད་དེ།</s>
    <s id="11:19">ལས་རྣམས་#ཀྱི་རྣམ་པར་སྨིན་པ་བསམ་གྱིས་མི་ཁྱབ་པའི་ཕྱིར་རོ། །</s>
    <s id="11:20">ལས་རྣམས་ཀྱི་རྣམ་པར་སྨིན་པ་ནི་རིགས་པ་བཅུག་ནས་བསམ་པར་བྱ་བར་མི་ནུས་ཏེ།</s>
    <s id="11:21">རེ་ཞིག་ལས་དེ་ཉིད་རང་གི་ངོ་བོས་མ་#གྲུབ་པའི་ཕྱིར་རོ། །</s>
    <s id="11:22">#གལ་ཏེ་དེ་རང་གི་ངོ་བོས་གྲུབ་པར་གྱུར་ན་ནི་</s>
    <s id="11:23">དེའི་ཚེ་དུས་ཐམས་ཅད་དུ་རྣམ་པར་མི་འཆད་པར་འགྱུར་ཞིང་</s>
    <s id="11:24">རྣམ་པར་སྨིན་པ་བྱུང་ཟིན་པ་ལས་ཀྱང་སླར་རྣམ་པར་སྨིན་པར་འགྱུར་བའམ་</s>
    <s id="11:25">ཡང་ན་རྣམ་པར་སྨིན་པར་མི་འགྱུར་བ་ཉིད་དེ།</s>
    <s id="11:26">རང་བཞིན་གཞན་ཉིད་དུ་བསྒྱུར་བར་མི་ནུས་པའི་ཕྱིར་རོ། །</s>
    <s id="11:27">ལས་ཀྱི་འབྲས་བུ་མཐོང་བ་མེད་པ་ཡང་མ་ཡིན་ནོ། །</s>
    <s id="11:28">དེའི་ཕྱིར་མཁས་པས་འཇིག་རྟེན་པའི་དོན་ལ་</s>
    <s id="11:29">ཇི་སྐད་བཤད་པའི་རྣམ་པར་དཔྱད་པ་དེ་ཁོ་ན་ཉིད་མཐོང་བ་དང་རྗེས་སུ་མཐུན་པ་མ་བཅུག་པར་ལས་</s>
    <s id="11:30">རྣམས་ཀྱི་རྣམ་པར་སྨིན་པ་བསམ་གྱིས་མི་ཁྱབ་པ་ཉིད་དུ་ཁས་བླངས་ཏེ་</s>
    <s id="11:31">སྤྲུལ་པ་ལས་#སྤྲུལ་པ་འབྱུང་བའི་ཚུལ་དུ་</s>
    <s id="11:32">འཇིག་རྟེན་པ་ཐམས་ཅད་ཁས་བླང་བར་བྱའོ། །</s>
    <s id="11:33">མཐོང་བ་ལ་ནི་</s>
    <s id="11:34">བསྙོན་#པར་མི་ནུས་ལ།</s>
    <s id="11:35">གང་མིག་འབྱུང་བ་ལས་གྱུར་པ་ཡིན་ཡང་</s>
    <s id="11:36">གཟུགས་ཁོ་ན་མཐོང་གི་སྒྲ་མི་ཐོས་སོ་ཞེས་བྱ་བ་ལ་སོགས་པ་</s>
    <s id="11:37">འདི་ནི་མཐོང་བ་ཡང་ཡིན་ནོ། །</s>
    <s id="11:38">གང་གི་ཕྱིར་འདི་དེ་ལྟར་ཡིན་པ།</s>
    <s id="11:39">དེས་ན་ངེས་པར་ལས་རྣམ་སྨིན། །</s>
    <s id="11:40">ཐུབ་པ་བསམ་མི་ཁྱབ་པར་གསུངས། །</s>
  </p>
  <p id="12">
    <s id="12:1">དངོས་པོ་རང་བཞིན་མེད་པ་རྣམས་ཀྱང་</s>
    <s id="12:2">བྱ་བའི་འབྲས་བུ་ངེས་པའི་ཕྱིར་</s>
    <s id="12:3">བཅོམ་ལྡན་འདས་ཀྱིས།</s>
    <s id="12:4">སེམས་ཅན་ལས་ཀྱི་རྣམ་སྨིན་བསམ་ཡས་པས། །</s>
    <s id="12:5">རླུང་ལས་འཇིག་རྟེན་འདི་ཀུན་འབྱུང་འགྱུར་ཏེ། །</s>
    <s id="12:6">མཚོ་དང་རི་དང་ལྷ་ཡི་གཞལ་མེད་ཁང་། །</s>
    <s id="12:7">རིན་པོ་ཆེས་ཕྱེ་ས་བོན་བཀྲམ་རྣམས་སོ། །</s>
  </p>
  <p id="13">
    <s id="13:1">རླུང་ལས་བྱུང་བའི་སྤྲིན་གྱིས་ཆར་འབེབས་ཤིང་། །</s>
    <s id="13:2">སླར་ཡང་རླུང་གིས་སྤྲིན་ནི་རབ་ཏུ་འཇིལ། །</s>
    <s id="13:3">རླུང་ལས་འཇིག་རྟེན་ལོ་ཏོག་རྒྱས་འགྱུར་ཏེ། །</s>
    <s id="13:4">རླུང་གིས་འགྲོ་བ་ཀུན་ལ་བདེ་བ་འདྲེན། །</s>
    <s id="13:5">ཞེས་བྱ་བ་དང་། དེ་བཞིན་དུ།</s>
    <s id="13:6">གང་དག་སྲིད་པར་གྱུར་#ཡང་སྲིད་པའི་སྐྱོན་ལས་གྲོལ་བ་རྣམས། །</s>
  </p>
  <p id="14">
    <s id="14:1">སྟོང་པར་སྨྲ་ཞིང་ལས་ཀྱི་འབྲས་བུའང་འདོར་མི་འགྱུར། །</s>
    <s id="14:2">གང་དག་ཤེས་པས་དྲི་མ་བསྲེགས་ཀྱང་བརྩེས་བརླན་པ། །</s>
    <s id="14:3">སྤྱོད་པ་བདག་#མེད་དབང་བསྒྱུར་དེ་དག་ཀྱང་དཀྲིས་འགྱུར། །</s>
    <s id="14:4">ཞེས་ལས་རྣམས་ཀྱི་འབྲས་བུ་རྣམ་པར་སྨིན་པ་བསམ་གྱིས་མི་ཁྱབ་པར་གསུངས་སོ། །</s>
    <s id="14:5">འདིར་སྨྲས་པ།</s>
    <s id="14:6">མིག་ལ་སོགས་པ་ནི་རང་བཞིན་གྱིས་ཡོད་པ་ཉིད་དེ།</s>
    <s id="14:7">དེའི་འབྲས་བུ་རྣམ་པར་ཤེས་པ་མཐོང་བའི་ཕྱིར་རོ། །</s>
    <s id="14:8">བཤད་པར་བྱ་སྟེ།</s>
    <s id="14:9">གལ་ཏེ་དེའི་འབྲས་བུ་རྣམ་པར་ཤེས་པ་ཉིད་ཡོད་ན་ནི་</s>
    <s id="14:10">མིག་ལ་སོགས་པ་ཡོད་པར་འགྱུར་ན་སྲིད་པ་ནི་</s>
    <s id="14:11">མ་ཡིན་ནོ། །</s>
    <s id="14:12">ཇི་ལྟ་#ཞེ་ན།</s>
    <s id="14:13">དེ་ལ་རེ་ཞིག །</s>
    <s id="14:14">རྐྱེན་མ་ཚང་ཕྱིར་ཤེས་པ་ནི། །</s>
    <s id="14:15">ལྟ་བའི་སྔ་རོལ་ཡོད་མ་ཡིན། །</s>
    <s id="14:16">འོན་ཏེ་ཕྱིས་ན་ཤེས་དོན་མེད། །</s>
    <s id="14:17">གསུམ་པར་#བྱེད་པ་དོན་མེད་འགྱུར། །</s>
    <s id="14:18">རེ་ཞིག་ལྟ་བའི་སྔ་རོལ་དུ་ནི་</s>
    <s id="14:19">མིག་གི་རྣམ་པར་ཤེས་པ་ཡོད་པ་མ་ཡིན་ནོ། །</s>
    <s id="14:20">མིག་གི་ལྟ་བ་བདག་པོའི་རྐྱེན་མ་ཚང་བའི་ཕྱིར་རོ། །</s>
    <s id="14:21">ཅི་སྟེ་ལྟ་བའི་འོག་རོལ་དུ་རྟོག་ན་ནི་</s>
    <s id="14:22">དེའི་ཚེ་ཤེས་པ་དོན་མེད་དེ།</s>
    <s id="14:23">གལ་ཏེ་རྣམ་པར་ཤེས་པ་མེད་པའི་མིག་གིས་གཟུགས་མཐོང་ན་ནི་</s>
    <s id="14:24">འོ་ན་རྣམ་པར་ཤེས་པ་ཡོངས་སུ་རྟོག་པ་དོན་མེད་དོ། །</s>
    <s id="14:25">གསུམ་པར་བྱེད་པ་དོན་མེད་འགྱུར་ཏེ་</s>
    <s id="14:26">རྟོག་པ་གསུམ་པ་ནི་ལྟ་བ་དང་ཤེས་པ་གཉིས་ཅིག་ཅར་འབྱུང་བ་སྟེ།</s>
    <s id="14:27">དེ་ལ་རྒྱུ་དོན་མེད་དོ། །</s>
    <s id="14:28">འདི་ལྟ་བས་ན་</s>
    <s id="14:29">ལྟ་བ་སྟེ་བྱེད་པ་དེ་#དོན་མེད་པར་འགྱུར་རོ། །</s>
    <s id="14:30">ལྟ་བ་དང་ཤེས་པ་གཉིས་ཅིག་ཅར་ཡོད་ན་ནི་</s>
    <s id="14:31">རྣམ་པར་ཤེས་པ་གང་ཞིག་ལྟ་བ་དང་དུས་མཚུངས་པ་</s>
    <s id="14:32">#དེ་ལྟ་བ་ལ་རག་ལས་ཏེ་འབྱུང་བར་མི་རིགས་སོ། །</s>
    <s id="14:33">བ་ལང་གི་རྭ་གཡས་གཡོན་ལྷན་ཅིག་འབྱུང་བ་དག་ལ་ནི་</s>
    <s id="14:34">ཅིག་ཤོས་#ལ་རག་ལས་ཏེ་སྐྱེ་བ་ཉིད་མི་སྲིད་དེ།</s>
    <s id="14:35">དེ་བཞིན་དུ་ལྟ་བ་དང་ལྷན་ཅིག་འབྱུང་བའི་རྣམ་པར་ཤེས་པ་</s>
    <s id="14:36">ལྟ་བ་ལ་#རག་ལས་ཏེ་སྐྱེ་བ་ཉིད་དུ་མི་འགྱུར་བས་</s>
    <s id="14:37">ལྟ་བ་དོན་མེད་པ་ཁོ་ནར་འགྱུར་རོ། །</s>
    <s id="14:38">ཅི་སྟེ་སྒྲོན་མ་དང་འོད་བཞིན་དུ་དུས་མཉམ་པ་དག་ཡིན་ཡང་</s>
    <s id="14:39">ལྟ་བ་ལ་རག་ལས་ཏེ་གནས་པ་ཉིད་དུ་འགྱུར་རོ་སྙམ་དུ་སེམས་ན།</s>
    <s id="14:40">དེ་ཡང་ཡོད་པ་མ་ཡིན་ཏེ།</s>
    <s id="14:41">དེར་ཡང་བརྒལ་#ཞིང་བརྟག་པ་མཚུངས་པའི་ཕྱིར་རོ། །</s>
    <s id="14:42">འཇིག་རྟེན་པའི་མཐོང་བས་དེ་ཁོ་ན་ཉིད་མཐོང་བ་གསལ་བར་རིགས་པ་ཡང་མ་ཡིན་ཏེ།</s>
    <s id="14:43">དེ་ནི་འཇིག་རྟེན་པ་ཁོ་ན་ལས་ཚད་མ་ཉིད་ཡིན་པའི་ཕྱིར་དང་།</s>
    <s id="14:44">དེས་དམིགས་པའི་དོན་ཡང་བརྫུན་པ་བསླུ་བའི་ཆོས་ཅན་ཉིད་དུ་སྒྲུབ་པའི་ཕྱིར་རོ། །</s>
    <s id="14:45">གང་གི་ཚེ་དེ་ལྟར་རྣམ་པར་ཤེས་པ་མི་སྲིད་པ་</s>
    <s id="14:46">དེའི་ཚེ་དེ་ཡོད་པས་མིག་ལ་སོགས་པ་རྣམས་ཡོད་པར་#བརྟག་པ་གང་ཡིན་པ་</s>
    <s id="14:47">དེ་ནི་#མི་རིགས་སོ། །</s>
    <s id="14:48">འདིར་སྨྲས་པ།</s>
    <s id="14:49">མིག་ནི་བྱེད་པའི་ངོ་བོར་#མ་ཡིན་པ་ཁོ་ན་སྟེ།</s>
    <s id="14:50">འོ་ན་ཅི་ཞེ་ན།</s>
  </p>
  <p id="15">
    <s id="15:1">བྱེད་པ་པོ་ཉིད་དོ། །</s>
    <s id="15:2">#བྱེད་པ་པོ་#དངོས་པོར་ཁས་བླངས་པའི་ཕྱིར།</s>
    <s id="15:3">གསུམ་པར་བྱེད་པ་དོན་མེད་འགྱུར། །ཞེས་གང་སྨྲས་པ་དེ་ནི་མི་རིགས་སོ། །</s>
    <s id="15:4">དེ་ལྟར་བརྟགས་ན་</s>
    <s id="15:5">ཡང་མིག་ལྟ་བའི་བྱ་བ་དང་བྲལ་བ་ཉིད་དུ་འགྱུར་རོ། །</s>
    <s id="15:6">ཇི་ལྟ་#ཞེ་ན། གལ་ཏེ་མིག་གིས་གཟུགས་</s>
    <s id="15:7">དེ་#ལྟ་བ་ན་ཡུལ་གྱི་ཡུལ་དུ་སོང་ནས་སམ་མ་སོང་བར་ལྟ་གྲང་ན།</s>
    <s id="15:8">གཉི་ག་ལྟར་ཡང་#སྐྱོན་དུ་འགྱུར་རོ་ཞེས་བསྟན་པའི་ཕྱིར་བཤད་པ།</s>
    <s id="15:9">མིག་དེ་འགྲོས་དང་ལྡན་འགྱུར་ན། །</s>
    <s id="15:10">ཐག་རིང་ཡུན་རིང་གིས་མཐོང་འགྱུར། །</s>
    <s id="15:11">ཧ་ཅང་ཉེ་དང་ཆེས་རིང་དུ། །</s>
    <s id="15:12">གཟུགས་དེ་གསལ་བ་ཅི་སྟེ་མིན། །</s>
    <s id="15:13">གལ་ཏེ་མིག་ཕྲད་ན་#འཛིན་པའི་ཕྱིར་</s>
    <s id="15:14">ཡུལ་གྱི་ཡུལ་དུ་འགྲོ་ན་ནི་</s>
    <s id="15:15">དེའི་ཚེ་ཕྱེ་བ་ཙམ་གྱིས་ཟླ་བ་དང་སྐར་མ་ལ་སོགས་པའི་དོན་དག་འཛིན་པར་མི་འགྱུར་རོ། །</s>
    <s id="15:16">འགྲོ་བའི་དུས་ཐ་དད་པའི་ཕྱིར་ན་</s>
    <s id="15:17">འགྲོ་བ་དང་ལྡན་པའི་དོན་གྱིས་ཡུལ་</s>
    <s id="15:18">ཉེ་བར་འཛིན་པ་དང་། དུས་མཉམ་པར་ཡུལ་ཐག་རིང་བར་འཛིན་པ་ནི་</s>
    <s id="15:19">མི་#རིགས་ན།</s>
    <s id="15:20">ཕྱེ་བ་ཙམ་གྱིས་མིག་གིས་</s>
    <s id="15:21">ཐག་རིང་བ་ན་གནས་པ་ཡང་ཉེ་བ་ན་གནས་པ་#ལྟར་མཐོང་བ་ཡང་ཡིན་པས་</s>
    <s id="15:22">འདི་ནི་མི་རིགས་སོ། །</s>
    <s id="15:23">གལ་ཏེ་ཡང་མིག་ཕྲད་ནས་འཛིན་པར་འགྱུར་ན་ནི་</s>
    <s id="15:24">དེའི་ཚེ་ཧ་ཅང་ཉེ་བར་ཡང་མིག་ལ་གནས་པའི་མིག་#སྨན་ནམ་ཐུར་མ་མཐོང་བར་འགྱུར་ལ།</s>
    <s id="15:25">ཐག་རིང་པོར་ཡང་གསལ་བར་མཐོང་བར་འགྱུར་ན།</s>
    <s id="15:26">འདི་ནི་སྲིད་པ་ཡང་མ་ཡིན་པས་འདི་#མི་རིགས་སོ། །</s>
    <s id="15:27">གཞན་ཡང་གལ་ཏེ་མིག་གིས་ཕྱིན་ནས་གཟུགས་མཐོང་ན།</s>
    <s id="15:28">དེ་#ཅི་སྟེ་མཐོང་ནས་དེའི་ཡུལ་དུ་</s>
    <s id="15:29">འགྲོ་འམ་#འོན་ཏེ་མ་མཐོང་བ་ཡིན།</s>
  </p>
  <p id="16">
    <s id="16:1">དེ་ལས་ཅིར་འགྱུར། གཉི་ག་ལྟར་ཡང་སྐྱོན་དུ་འགྱུར་རོ་ཞེས་བཤད་པ།</s>
    <s id="16:2">གལ་ཏེ་གཟུགས་མཐོང་མིག་འགྲོ་ན། །</s>
    <s id="16:3">སོང་བས་ཡོན་ཏན་འགའ་ཡང་མེད། །</s>
    <s id="16:4">ཡང་ན་བལྟ་བྱར་འདོད་པ་#ནི། །</s>
    <s id="16:5">ངེས་པར་#བྱ་བ་བརྫུན་པར་འགྱུར། །</s>
    <s id="16:6">གལ་ཏེ་གཟུགས་མཐོང་ནས་གཟུགས་ཀྱི་ཡུལ་དུ་མིག་འགྲོ་#སྙམ་དུ་རྟོགས་#ན་ནི་</s>
    <s id="16:7">འགྲོ་བ་སྟེ་དོང་བས་མིག་ལ་དགོས་པ་ཅི་ཡང་མེད་དོ། །</s>
    <s id="16:8">མིག་འགྲོ་བ་ནི་ཡུལ་བལྟ་བར་བྱ་བའི་ཕྱིར་ཡིན་ན།</s>
    <s id="16:9">དེ་ཡུལ་དེ་ཡང་#སྔ་ཉིད་དུ་འདི་ན་གནས་པ་མཐོང་བས་</s>
    <s id="16:10">འགྲོ་བ་ལ་དགོས་པ་ཅི་ཡང་མེད་དོ། །</s>
    <s id="16:11">ཅི་སྟེ་མ་མཐོང་བར་འགྲོ་ན་ནི་</s>
    <s id="16:12">དེའི་ཚེ་བལྟ་#བར་འདོད་པའི་ཡུལ་ངེས་པར་མཐོང་བར་#མི་འགྱུར་རོ། །</s>
    <s id="16:13">མ་མཐོང་བར་མངོན་པར་མ་རྟོགས་པའི་ཡུལ་དུ་འགྲོ་བའི་ཕྱིར་</s>
    <s id="16:14">ལོང་བ་ལྟར་བལྟ་བར་བྱ་བའི་ཡུལ་</s>
    <s id="16:15">ངེས་པར་མཐོང་བར་མི་འགྱུར་རོ། །</s>
    <s id="16:16">ཅི་སྟེ་སྐྱོན་འདི་སྤང་བར་འདོད་ནས་</s>
    <s id="16:17">གལ་ཏེ། མིག་མ་སོང་བར་འཛིན་ན་ནི་</s>
    <s id="16:18">འགྲོ་བ་འདི་ཀུན་མཐོང་འགྱུར་ཏེ། །</s>
    <s id="16:19">གང་ལ་འགྲོ་བ་ཡོད་མིན་པ། །</s>
    <s id="16:20">དེ་ལ་རིང་#མེད་སྒྲིབ་པ་འང་མེད། །</s>
    <s id="16:21">གང་ཞིག་མིག་དང་ཡིད་དང་རྣ་བ་ནི་ཡུལ་དང་མ་ཕྲད་པ་ཡིན་ནོ་ཞེས་བྱ་བའི་ལུང་ལས་ནི་</s>
    <s id="16:22">མིག་གི་ཡུལ་དང་མ་ཕྲད་པ་ཁོ་ནའོ་སྙམ་དུ་</s>
    <s id="16:23">སེམས་པ་དེ་ལ་བརྗོད་པར་བྱ་སྟེ།</s>
    <s id="16:24">རེ་ཞིག་ལུང་དང་འགལ་བ་ནི་མེད་དེ་ཕྲད་ནས་འཛིན་པ་ཉིད་ཙམ་ཞིག་</s>
    <s id="16:25">འགོག་པ་ལྷུར་བྱེད་པའི་ཕྱིར་རོ། །</s>
    <s id="16:26">འགའ་ཞིག་ཏུ་ནི་#སྒྲུབ་པ་གཙོ་བོ་ཉིད་ཡིན་ཏེ་གང་དུ་</s>
    <s id="16:27">དེ་མི་འགལ་བའོ། །</s>
    <s id="16:28">ལ་ལར་ནི་དགག་པ་གཙོ་བོ་ཉིད་ཡིན་ཏེ་</s>
    <s id="16:29">གང་དུ་དེ་མི་འགལ་བའོ། །</s>
    <s id="16:30">དེའི་ཕྱིར་འདི་ལ་རྣམ་པར་དཔྱད་པ་སྲིད་པས་</s>
    <s id="16:31">ཕྲད་ནས་འཛིན་པ་ཉིད་བཀག་པ་ཙམ་གྱིས་ཡུལ་དང་མི་#ཕྲད་པ་ཉིད་དུ་རྣམ་པར་གཞག་སྟེ།</s>
    <s id="16:32">སྒྲུབ་པའི་སྒོ་ནས་ཡུལ་དང་མ་ཕྲད་པ་ཉིད་དུ་རྟོག་ན་ནི་</s>
    <s id="16:33">འདི་ན་གནས་པའི་མིག་ཁོ་ནས་འགྲོ་བ་ཐམས་ཅད་མཐོང་བར་འགྱུར་རོ། །</s>
    <s id="16:34">འདི་ལྟར་#གང་ལ་འགྲོ་བ་ཡོད་པ་མ་ཡིན་པ་</s>
    <s id="16:35">དེ་ལ་ཐག་རིང་བ་ག་ལ་ཡོད་</s>
    <s id="16:36">དེ་འདིས་ནི་ཉེ་བ་ན་གནས་པའི་དོན་ཡང་མ་སོང་བར་བལྟ་བར་བྱ་བ་ཡིན་ལ།</s>
    <s id="16:37">ཐག་རིང་བ་ན་གནས་པ་ཡང་ཡིན་པས།</s>
    <s id="16:38">ཐག་རིང་བར་བྱས་པའི་ཁྱད་པར་དུ་མི་འགྱུར་རོ། །</s>
    <s id="16:39">གང་གི་ཚེ་མ་སོང་བར་མཐོང་བ་</s>
    <s id="16:40">དེའི་ཚེ་འདི་ན་གནས་པ་བཞིན་ཐག་རིང་པོ་ན་གནས་པ་ཡང་མཐོང་བར་འགྱུར་ལ།</s>
    <s id="16:41">དེ་བཞིན་དུ་བསྒྲིབས་པ་#ཡང་མཐོང་བར་འགྱུར་རོ། །འགྲོ་བ་ཡོད་ན་ནི་བསྒྲིབས་པས་</s>
    <s id="16:42">དེ་#བཅོམ་པའི་ཕྱིར་</s>
    <s id="16:43">བསྒྲིབས་པ་མི་མཐོང་ངོ་ཞེས་བྱ་བར་རིགས་ན།</s>
    <s id="16:44">གང་གི་ཚེ་མ་སོང་བར་བལྟ་བར་བྱ་བ་ཡིན་པ་དེའི་ཚེ་ནི་བསྒྲིབས་པ་ལ་ཡང་འགྲོ་བའི་གེགས་མེད་པས་མ་བསྒྲིབས་པ་བཞིན་མཐོང་བར་འགྱུར་རོ། །</s>
    <s id="16:45">ཡང་གལ་ཏེ་མིག་ལྟ་བའི་རང་བཞིན་དུ་འགྱུར་ན་ནི་</s>
    <s id="16:46">དེའི་ཚེ་ཐམས་ཅད་དུ་རང་བཞིན་མི་ཉམས་པའི་ཕྱིར་</s>
    <s id="16:47">རང་གི་ངོ་བོ་ལ་ཡང་བལྟ་བར་འགྱུར་རོ། །</s>
    <s id="16:48">འདི་ལྟར་འཇིག་རྟེན་ན།</s>
    <s id="16:49">དངོས་པོ་ཀུན་གྱི་རང་བཞིན་ནི། །</s>
    <s id="16:50">དང་པོར་བདག་ལ་སྣང་འགྱུར་ན། །</s>
    <s id="16:51">མིག་ནི་མིག་ཉིད་ཀྱིས་འཛིན་པ#། །</s>
    <s id="16:52">གང་ཞིག་གིས་ནི་འགྱུར་མ་ཡིན། །</s>
    <s id="16:53">གལ་ཏེ་ཇི་ལྟར་མེ་ཏོག་ཙམ་པ་ཀ་དང་ཨུཏྤལ་ལ་སོགས་པ་</s>
    <s id="16:54">དག་གི་དྲི་བསུང་དང་པོར་རང་གི་རྟེན་ཉིད་ལ་དམིགས་ཏེ།</s>
    <s id="16:55">ཕྱིས་དེ་དག་ཕྲད་པ་ལས་ཏིལ་ལ་སོགས་པ་དག་ལ་ཡང་ཡིན་པ་དང་།</s>
    <s id="16:56">ཡང་ཇི་ལྟར་རང་ལ་གནས་པའི་མེའི་ཚ་བ་</s>
    <s id="16:57">དེ་དང་འབྲེལ་པ་ལས་གཞན་གྱི་བདག་ཉིད་ལ་དམིགས་པ་</s>
    <s id="16:58">དེ་བཞིན་དུ་མིག་ལྟ་#བའི་རང་བཞིན་དུ་གྱུར་ན་ནི་</s>
    <s id="16:59">དེའི་ཚེ་དེ་#རང་གི་བདག་ཉིད་ཁོ་ན་ལ་ལྟ་#བར་འགྱུར་ཏེ།</s>
    <s id="16:60">ཅིའི་ཕྱིར་མིག་མིག་ཉིད་ཀྱིས་འཛིན་པར་མི་འགྱུར།</s>
  </p>
  <p id="17">
    <s id="17:1">དངོས་པོ་རྣམས་ཀྱི་རང་བཞིན་ཡང་ཆེས་དང་པོར་རང་གི་#བདག་ཉིད་ལ་ཡོད་པའི་ཕྱིར་</s>
    <s id="17:2">མིག་ཁོ་ནས་མིག་འཛིན་པར་རིགས་ན་</s>
    <s id="17:3">མིག་ནི་རང་གི་བདག་ཉིད་ལ་བལྟ་བ་ཡང་མ་ཡིན་པས་</s>
    <s id="17:4">བོང་བ་ལ་སོགས་པ་ལྟར་</s>
    <s id="17:5">གཞན་ལ་ལྟ་#བ་ཡང་མ་ཡིན་པས་དེ་ལ་མི་སྲིད་དོ། །</s>
    <s id="17:6">གང་ཞིག་མིག་འབའ་ཞིག་ལ་གཟུགས་ལྟ་བའི་ནུས་པ་མེད་ཀྱི།</s>
    <s id="17:7">འོན་ཀྱང་མིག་དང་#གཟུགས་དང་མིག་གི་རྣམ་པར་ཤེས་པ་གསུམ་ཚོགས་པ་</s>
    <s id="17:8">ཡོད་དང་གཟུགས་མཐོང་བར་འགྱུར་རོ་</s>
    <s id="17:9">སྙམ་དུ་སེམས་པ་དེ་ཡང་སྙིང་པོ་མེད་དེ།</s>
    <s id="17:10">གང་གི་ཕྱིར། མིག་ལ་རྣམ་ཤེས་ཡོད་མིན་ཞིང་། །</s>
    <s id="17:11">རྣམ་པར་ཤེས་པ་ལྟ་མེད་ལ། །</s>
    <s id="17:12">གཉི་ག་གཟུགས་ལ་ཡོད་མིན་ན། །</s>
    <s id="17:13">དེ་དག་གིས་གཟུགས་#ཇི་ལྟར་མཐོང་། །</s>
    <s id="17:14">དེ་ལ་རེ་ཞིག་མིག་ལ་རྣམ་པར་ཤེས་པ་མེད་དོ།</s>
    <s id="17:15">མིག་གིས་ནི་ཡུལ་རྣམ་པར་ཤེས་པ་མ་ཡིན་ཏེ།</s>
    <s id="17:16">རྣམ་པར་ཤེས་པ་མ་ཡིན་པའི་རང་བཞིན་ཡིན་པའི་ཕྱིར་རོ། །</s>
    <s id="17:17">མིག་ནི་འབྱུང་བ་ལས་གྱུར་པ་ཡིན་ཏེ།</s>
    <s id="17:18">བེམས་པོ་ཡིན་པས་</s>
    <s id="17:19">དེ་ལ་ཡུལ་རྟོག་པ་མི་སྲིད་དོ། །</s>
    <s id="17:20">དེ་ལྟར་ན་མིག་ལ་རྣམ་པར་ཤེས་པ་མེད་དོ། །</s>
    <s id="17:21">རྣམ་པར་ཤེས་པ་ལ་ཡང་མིག་མེད་དོ། །</s>
    <s id="17:22">དེ་ནི་གཟུགས་ཅན་མ་ཡིན་པ་ཞིག་སྟེ།</s>
    <s id="17:23">དེ་ལ་ལྟ་བ་ག་ལ་ཡོད་</s>
    <s id="17:24">དེ་མེད་པས་ན་</s>
    <s id="17:25">ལོང་བ་ལྟར་མི་མཐོང་ངོ་། །</s>
    <s id="17:26">གཟུགས་ལ་ནི་གཉི་ག་ཡང་ཡོད་པ་མ་ཡིན་ནོ། །</s>
    <s id="17:27">རྣམ་པར་ཤེས་པ་ནི་མ་ཡིན་ཏེ།</s>
    <s id="17:28">རྟོག་པའི་རང་བཞིན་མ་ཡིན་པའི་ཕྱིར་རོ། །</s>
    <s id="17:29">ལྟ་བ་ཡང་མ་ཡིན་ཏེ།</s>
    <s id="17:30">ལྟ་བ་མ་ཡིན་པའི་བདག་ཉིད་ཅན་ཡིན་པའི་ཕྱིར་རོ། །</s>
    <s id="17:31">གང་གི་ཚེ་དེ་ལྟར་དབང་པོ་དང་ཡུལ་དང་རྣམ་པར་ཤེས་པ་རྣམས་དོན་ཕན་ཚུན་མ་ཚང་བ་</s>
    <s id="17:32">དེའི་ཚེ་#དེ་དག་ཚོགས་པར་ཡོད་ཀྱང་</s>
    <s id="17:33">དེ་དག་གིས་གཟུགས་མཐོང་བ་མ་ཡིན་པ་ཉིད་དེ།</s>
    <s id="17:34">གཟུགས་#ལྟ་བའི་ཡན་ལག་མ་ཚང་བའི་ཕྱིར་</s>
    <s id="17:35">ལོང་བའི་ཚོགས་བཞིན་ནོ་སྙམ་དུ་དགོངས་སོ། །</s>
    <s id="17:36">གང་གི་ཚེ་དེ་ལྟར་གཟུགས་ལ་ལྟ་བ་མེད་པ་</s>
    <s id="17:37">དེའི་ཚེ་དེ་ཉིད་རིགས་#པ་སུ་ཞིག་གིས་གཟུགས་མཐོང་ངོ་ཞེས་བྱ་བར་བརྗོད་པའམ་ལྟ་#བར་འོས།</s>
    <s id="17:38">ཇི་ལྟར་དེ་ཁོ་ན་ཉིད་རིག་#པས་གཟུགས་ལྟ་བར་མི་འོས་པ་</s>
    <s id="17:39">དེ་བཞིན་དུ་སྒྲ་ཡང་མཉན་པར་མི་འོས་ཏེ།</s>
    <s id="17:40">གཟུགས་ལྟ་བ་བཞིན་</s>
    <s id="17:41">སྒྲ་ཉན་པ་ཡང་མེད་པའི་ཕྱིར་རོ། །</s>
    <s id="17:42">འདི་ན་གལ་ཏེ་སྒྲ་ཐོས་ན་</s>
    <s id="17:43">དེ་ཉན་པའི་ཡུལ་དུ་ཕྱིན་པའམ་མ་ཕྱིན་པ་ཞིག་ཐོས་གྲང་ན།</s>
    <s id="17:44">གལ་ཏེ་རེ་ཞིག་ཕྱིན་ཏེ་ཐོས་ན་</s>
    <s id="17:45">དེ་ཉན་པའི་ཡུལ་དུ་</s>
    <s id="17:46">འགྲོ་བ་ན་སྒྲ་འབྱིན་ཞིང་འགྲོ་བའམ་སྒྲ་མེད་པ་ཡིན།</s>
    <s id="17:47">དེ་ཡང་#གལ་ཏེ་རྟོག་པ་དང་པོ་ཡིན་ན་ནི་</s>
    <s id="17:48">དེའི་ཚེ་གལ་ཏེ་སྨྲ་ཞིང་སྒྲ་འགྲོ་ན།</s>
    <s id="17:49">གང་གིས་སྨྲ་བ་པོར་མི་འགྱུར། །</s>
    <s id="17:50">འོན་ཏེ་མི་སྨྲ་བར་འགྲོ་ནའང་། །</s>
    <s id="17:51">གང་གིས་དེ་ལ་ཤེས་པ་སྐྱེ། །</s>
    <s id="17:52">དེའི་ཕྱིར་སྨྲ་བ་པོ་ཡིན་པའི་ཕྱིར་</s>
    <s id="17:53">ལྷ་སྦྱིན་#ལྟར་སྒྲར་མི་འགྱུར་རོ། །</s>
    <s id="17:54">ཅི་སྟེ་མི་སྨྲ་བར་འགྲོ་ན་ནི་</s>
    <s id="17:55">དེའི་ཚེ་སྒྲ་མེད་པར་འགྲོ་བའི་སྒྲ་</s>
    <s id="17:56">དེ་ལ་འདི་ནི་སྒྲའོ་སྙམ་དུ་ངེས་པར་སུ་ཞིག་ལ་འགྱུར།</s>
    <s id="17:57">མ་བཟུང་བ་དེ་ནི་ཡོད་པ་ཉིད་ཀྱང་མ་ཡིན་པས་</s>
    <s id="17:58">འདི་ནི་མི་རིགས་སོ། །</s>
    <s id="17:59">གཞན་ཡང་། གལ་ཏེ་ཕྲད་དེ་སྒྲ་འཛིན་ན། །</s>
    <s id="17:60">སྒྲ་ཡི་དང་པོ་གང་གིས་འཛིན། །</s>
    <s id="17:61">སྒྲ་ནི་རྐྱང་པའང་མི་འོང་ན། །</s>
    <s id="17:62">རེང་བུ་ཇི་ལྟར་འཛིན་པར་འགྱུར། །</s>
    <s id="17:63">གལ་ཏེ་རྣ་བའི་དབང་པོའི་གནས་སུ་ཕྱིན་པའི་སྒྲ་འཛིན་ན་#འོ་ན་ནི་</s>
    <s id="17:64">དེའི་དབང་#པོ་གང་གིས་འཛིན། །</s>
    <s id="17:65">ཕྲད་ནས་འཛིན་པའི་ཕྱིར་</s>
    <s id="17:66">རྣ་བ་ལ་ནི་སྒྲའི་དང་པོར་འཛིན་པ་མེད་ལ།</s>
    <s id="17:67">དེའི་འཛིན་པར་བྱེད་པའི་དབང་པོ་གཞན་ཡང་ཡོད་པ་མ་ཡིན་པས་</s>
    <s id="17:68">འདི་དབང་པོ་གང་གིས་ཀྱང་མི་འཛིན་ནོ། །</s>
    <s id="17:69">དེའི་ཕྱིར་མ་བཟུང་བའི་དོན་</s>
    <s id="17:70">དེ་ནི་སྒྲ་ཉིད་དུ་མི་འགྱུར་རོ་སྙམ་དུ་དགོངས་སོ། །</s>
    <s id="17:71">སྒྲའི་རྡུལ་ཕྲ་རབ་#ནི་རྫས་དགུའི་བདག་ཉིད་ཡིན་པའི་ཕྱིར་</s>
    <s id="17:72">སྒྲ་ནི་རྐྱང་པར་མི་འོང་ན།</s>
    <s id="17:73">ཁྱོད་ཀྱིས་ནི་སྒྲ་ཙམ་ཞིག་ཁོ་ན་རྣ་བས་འཛིན་གྱི།</s>
    <s id="17:74">དྲི་ལ་སོགས་པ་དག་ནི་མ་ཡིན་ནོ་</s>
    <s id="17:75">ཞེས་ཏེ་མི་རིགས་སོ། །</s>
    <s id="17:76">རྣམ་པ་གཅིག་ཏུ་ན་སྒྲ་ཡང་མི་འཛིན་པར་འགྱུར་བའམ།</s>
    <s id="17:77">ཡང་ན་དྲི་ལ་སོགས་པ་དག་ཀྱང་ཟུང་ཤིག །</s>
    <s id="17:78">འདི་ནི་དེ་ལྟར་#ཡང་མ་ཡིན་པས་</s>
    <s id="17:79">སྒྲ་ཕྲད་པའི་ཡུལ་ཉིད་མ་ཡིན་ནོ། །</s>
    <s id="17:80">ཅི་སྟེ། གལ་ཏེ་ཕྲད་དེ་སྒྲ་འཛིན་ན། །</s>
    <s id="17:81">སྒྲ་ཡི་དང་པོ་གང་གིས་འཛིན། །ཞེས་གང་སྨྲས་#ན།</s>
    <s id="17:82">གལ་ཏེ་དེའི་དང་#པོ་མ་བཟུང་ན་</s>
    <s id="17:83">དེའི་ཚེ་ཉེས་པ་ཅི་ཞིག་ཡོད་ཅེ་ན།</s>
    <s id="17:84">གང་ཞིག་དེའི་སྒྲ་ཉིད་ཉམས་པར་འགྱུར་བ་</s>
    <s id="17:85">འདི་ནི་ཉེས་པ་ཡིན་ནོ། །</s>
    <s id="17:86">འདི་ལྟར། ཇི་སྲིད་སྒྲ་ཐོས་མ་གྱུར་པ། །</s>
    <s id="17:87">དེ་ཡི་བར་དུ་སྒྲར་མི་འགྱུར། །</s>
    <s id="17:88">སྒྲ་མེད་པ་ཡང་མཐར་སྒྲ་ཉིད། །</s>
    <s id="17:89">འགྱུར་ན་དེ་ནི་མི་རིགས་སོ། །</s>
    <s id="17:90">གང་ཞིག་མི་ཐོས་པ་དེ་ནི་ཐོས་བཞིན་པ་མ་ཡིན་པའི་ཕྱིར་</s>
    <s id="17:91">དྲི་ལ་སོགས་པ་ལྟར་</s>
    <s id="17:92">སྒྲ་ཉིད་དུ་མི་འགྱུར་རོ། །</s>
    <s id="17:93">ཅི་སྟེ་གང་ཞིག་གི་ཚེ་ཐོས་པ་</s>
    <s id="17:94">དེའི་ཚེ་སྒྲར་འགྱུར་རོ་སྙམ་དུ་སེམས་ན།</s>
    <s id="17:95">འདི་ཡང་སྲིད་པ་མ་#ཡིན་ནོ། །</s>
    <s id="17:96">དྲི་ལ་སོགས་པ་ཕྱིས་སྒྲ་ཉིད་དུ་མཐོང་བ་ནི་མ་ཡིན་ཏེ་</s>
    <s id="17:97">དེ་བཞིན་དུ་སྒྲ་མེད་པ་འདི་ཡང་ཕྱིས་སྒྲ་ཉིད་དུ་མི་རིགས་སོ། །</s>
    <s id="17:98">བཅོམ་ལྡན་འདས་ཀྱིས། ཡིད་དུ་འོང་བའི་སྒྲ་གང་ཐོས་གྱུར་པ། །</s>
    <s id="17:99">དེ་ནི་ནམ་ཡང་ནང་དུ་ཞུགས་པ་མེད། །</s>
    <s id="17:100">དེ་ཡི་འཕོ་བ་རྙེད་པར་མི་འགྱུར་མོད། །</s>
    <s id="17:101">རྟོག་#པའི་དབང་གིས་སྒྲ་ནི་འབྱུང་བར་འགྱུར། །ཞེས་བྱ་བ་དང་།</s>
    <s id="17:102">དེ་བཞིན་དུ། དཔེར་ན་ཤིང་དང་རྒྱུད་ལ་བརྟེན་བྱས་ལ། །</s>
    <s id="17:103">ལག་པས་རྩོལ་བ་བྱས་པ་གསུམ་ཚོགས་ན། །</s>
    <s id="17:104">སྒྲོགས་བྱེད་པི་ཝང་གླིང་བུ་ལ་སོགས་པ། །དེ་དག་ལས་ནི་སྒྲ་ཡང་འབྱུང་བར་འགྱུར། །</s>
    <s id="17:105">དེ་ནས་མཁས་པ་ལ་ལས་བརྟག་བྱ་སྟེ། །</s>
    <s id="17:106">དེ་ནི་གང་ནས་འོངས་ལ་གར་སོང་ཞེས། །</s>
    <s id="17:107">ཕྱོགས་དང་ཕྱོགས་མཚམས་ཀུན་དུ་བརྟག་བྱས་ན། །</s>
    <s id="17:108">སྒྲ་ཡི་འགྲོ་བའམ་འོང་བ་#མི་དམིགས་སོ། །ཞེས་ཇི་སྐད་དུ་གསུངས་པ་ལྟ་བུའོ། །</s>
    <s id="17:109">དེ་ལྟར་རེ་ཞིག་དབང་པོ་རྣམས་ལ་ཡུལ་འཛིན་པའི་ནུས་པ་མེད་པར་བརྗོད་ནས་</s>
    <s id="17:110">ཡིད་ལ་ཡང་ཡུལ་དེ་འཛིན་པའི་ནུས་པ་མེད་པར་བརྗོད་པའི་ཕྱིར་བཤད་པ།</s>
    <s id="17:111">དབང་པོ་རྣམས་དང་བྲལ་སེམས་ཀྱིས། །</s>
    <s id="17:112">སོང་སྟེའང་ཅི་ཞིག་བྱེད་པར་འགྱུར། །</s>
    <s id="17:113">གལ་ཏེ་སེམས་ཡུལ་གྱི་ཡུལ་དུ་སོང་ནས་</s>
    <s id="17:114">ཡུལ་ཡོངས་སུ་གཅོད་པར་བྱེད་དོ་སྙམ་དུ་རྟོག་ན་</s>
    <s id="17:115">དེ་ནི་མི་རིགས་སོ། །</s>
    <s id="17:116">འདི་ན་#སེམས་འདི་དབང་པོ་དང་ལྷན་ཅིག་པ་ཞིག་ཡུལ་གྱི་ཡུལ་དུ་འགྲོའམ།</s>
    <s id="17:117">རེང་བུ་ཞིག་ཡིན་གྲང་ན།</s>
    <s id="17:118">དེ་ལ་རེ་ཞིག་དབང་པོ་དང་བཅས་པ་ནི་མི་འགྲོ་སྟེ།</s>
    <s id="17:119">དབང་པོ་#རྣམས་ནི་རྟག་ཏུ་ལུས་ཁོ་ན་ལ་ཉེ་བར་གནས་པའི་ཕྱིར་ལ་འགྲོ་བ་ཡིན་ན་</s>
    <s id="17:120">ལུས་དབང་པོ་མེད་པ་ཉིད་དུ་ཐལ་བའི་ཕྱིར་རོ། །</s>
    <s id="17:121">ཅི་སྟེ། རེང་བུ་འགྲོ་ན་དེའི་ཚེ་ཡང་། །</s>
    <s id="17:122">དབང་པོ་རྣམས་དང་བྲལ་སེམས་ཀྱིས། །</s>
    <s id="17:123">སོང་སྟེའང་ཅི་ཞིག་བྱེད་པར་འགྱུར། །</s>
    <s id="17:124">མིག་ལ་སོགས་པ་དབང་པོའི་སྒོ་སྤངས་པ་དེ་ལ་#ནི་</s>
    <s id="17:125">གཟུགས་ལ་སོགས་པ་ལྟ་བ་ལ་སོགས་པའི་ནུས་པ་ཡོད་པ་མ་ཡིན་ཏེ།</s>
    <s id="17:126">ལོང་བ་ལ་སོགས་པ་རྣམས་ལ་ཡང་ལྟ་བ་ལ་སོགས་པ་ཡོད་པར་ཐལ་བར་འགྱུར་བའི་ཕྱིར་རོ། །</s>
    <s id="17:127">ཅི་སྟེ་ཡང་ཅི་ཞིག་ལྟར་འདི་ལ་ཡང་ཡུལ་གྱི་ཡུལ་དུ་འགྲོ་བས་དོན་དམིགས་པར་རྟོག་ན་</s>
    <s id="17:128">དེའི་ཚེ་ན་ཡང་#དོན་རྟོགས་པ་མཐར་ཐུག་པ་མེད་པའི་ཕྱིར་</s>
    <s id="17:129">མི་ལྡོག་པར་འགྱུར་རོ། །</s>
    <s id="17:130">དེ་ལྟར་ཡིན་དང་སྲོག་འདི་ནི། །</s>
    <s id="17:131">རྟག་ཏུ་ཡིད་མེད་ཅི་སྟེ་མིན། །</s>
    <s id="17:132">དུས་ཐམས་ཅད་དུ་བདག་སེམས་མེད་པ་ཁོ་ནར་འགྱུར་ན།</s>
    <s id="17:133">སེམས་མེད་པ་ནི་བདག་ཉིད་དུ་སྲིད་པར་རིགས་པ་ཡང་མ་ཡིན་ཏེ།</s>
    <s id="17:134">ཀ་བ་དང་བུམ་པ་ལ་སོགས་པ་རྣམས་ཀྱང་</s>
    <s id="17:135">བདག་ཉིད་དུ་ཐལ་བར་འགྱུར་བའི་ཕྱིར་རོ། །</s>
    <s id="17:136">དེའི་ཕྱིར་དེ་ལྟར་རིགས་པས་རྣམ་པར་དཔྱད་པ་ན་</s>
    <s id="17:137">དབང་པོ་དང་ཡུལ་དང་རྣམ་པར་ཤེས་པ་རྣམས་ལ་ཡོད་པའི་ངོ་བོ་མེད་པས་</s>
    <s id="17:138">རང་གི་ངོ་བོས་གྲུབ་པ་མེད་དོ། །</s>
    <s id="17:139">གལ་ཏེ་འདི་རྣམས་རང་གི་ངོ་བོས་གྲུབ་པར་འགྱུར་ན་ནི་</s>
  </p>
  <p id="18">
    <s id="18:1">དེའི་ཚེ་འཐད་པས་རྣམ་པར་དཔྱད་པ་</s>
    <s id="18:2">རྣམས་ཆེས་གསལ་བར་#ཇི་ལྟར་གནས་པའི་ངོ་བོས་ཡོད་པ་ཉིད་དུ་དམིགས་པར་འགྱུར་ན་</s>
    <s id="18:3">དམིགས་པ་ཡང་མ་ཡིན་ཏེ་</s>
    <s id="18:4">དེའི་ཕྱིར་རང་བཞིན་གྱིས་སྟོང་ངོ་ཞེས་བྱ་བར་གྲུབ་བོ། །</s>
    <s id="18:5">གལ་ཏེ་དེ་རྣམས་ལ་རང་བཞིན་མེད་ན་</s>
    <s id="18:6">འོ་ན་གང་ཞིག་བྱེ་བྲག་རྣམ་པར་གཞག་པའི་རྒྱུ་ཉིད་དུ་སྟོན་པ་</s>
    <s id="18:7">དེ་རྣམས་ཀྱི་ཁྱད་པར་ཡོངས་སུ་གཅོད་པར་བྱེད་པའི་བདག་ཉིད་ཅན་གྱི་འདུ་ཤེས་ཀོ་ཇི་ལྟར་ཞེ་ན།</s>
    <s id="18:8">བརྗོད་པར་བྱ་སྟེ། དངོས་པོ་རྣམས་ཡོད་ན་ནི།</s>
    <s id="18:9">དེ་རྣམས་ཀྱི་བྱེ་བྲག་ཡོངས་སུ་གཅོད་པའི་བདག་ཉིད་ཅན་གྱི་འདུ་ཤེས་རིགས་ན།</s>
  </p>
  <p id="19">
    <s id="19:1">གང་གི་ཚེ་དངོས་པོ་དེ་རྣམས་ཡོད་པ་མ་ཡིན་པ་ཉིད་དུ་བསྟན་པ་དེའི་ཚེ།</s>
    <s id="19:2">དེ་རྣམས་ཀྱི་སྒོ་ནས་འདུ་ཤེས་དེ་རང་གི་ངོ་བོས་གྲུབ་པར་ག་ལ་འགྱུར། །</s>
    <s id="19:3">གལ་ཏེ་ཡུལ་ཡོངས་སུ་གཅོད་པ་འདི་རྣམ་པ་ཐམས་ཅད་དུ་མེད་དམ་ཞེ་ན།</s>
    <s id="19:4">མེད་པ་མ་ཡིན་ཏེ།</s>
    <s id="19:5">རང་བཞིན་མེད་པའི་དངོས་པོས་#ཡོད་པའི་ཕྱིར་རོ། །</s>
    <s id="19:6">འདི་ལྟར། སྔར་མཐོང་བ་ཡི་དོན་གང་ཞིག །ཡིད་ཀྱིས་སྨིག་རྒྱུ་ལྟར་འཛིན་པ། །</s>
    <s id="19:7">དེ་ནི་ཆོས་ཀུན་རྣམ་གཞག་#ལ། །</s>
    <s id="19:8">འདུ་ཤེས་ཕུང་པོ་ཞེས་བྱའོ། །</s>
    <s id="19:9">འདི་ན་མིག་དང་གཟུགས་ལ་བརྟེན་ནས་</s>
    <s id="19:10">མིག་གི་རྣམ་པར་ཤེས་པ་སྐྱེས་ནས་</s>
    <s id="19:11">འགག་པ་ན་དབང་པོ་དང་ཡུལ་རྣམས་དང་ལྷན་ཅིག་འགག་པར་འགྱུར་རོ། །</s>
    <s id="19:12">དེ་འགགས་ན་</s>
    <s id="19:13">སྔར་མཐོང་བའི་དོན་གང་ཡིན་པ་</s>
    <s id="19:14">དེ་ཉིད་ཕྱིས་ཡིད་ཀྱིས་འཛིན་ཏོ། །</s>
    <s id="19:15">ཡང་ཇི་ལྟར་ཉེ་བ་མ་ཡིན་པ་ལ་འཛིན་པ་སྲིད་ཅེ་ན།</s>
    <s id="19:16">སྨིག་རྒྱུ་ལྟར་ཞེས་བྱ་བ་སྨྲོས་#ཏེ།</s>
    <s id="19:17">སྨིག་རྒྱུ་ལ་ཆུ་བག་ཙམ་ཀྱང་མེད་མོད་ཀྱི།</s>
    <s id="19:18">འོན་ཀྱང་རྒྱུ་དང་རྐྱེན་གྱི་དབང་གིས་</s>
    <s id="19:19">ཆུའི་རྣམ་པ་ཅན་གྱི་འདུ་ཤེས་འབྱུང་བ་ཉིད་ཡིན་པ་</s>
    <s id="19:20">དེ་བཞིན་དུ་སྨིག་རྒྱུ་ལ་བྱ་བ་ལྟར་ཡོད་པ་མ་ཡིན་པའི་</s>
    <s id="19:21">རང་བཞིན་ཅན་གྱི་དངོས་པོ་གཟུང་#ཟིན་པ་ལ་ཡང་</s>
    <s id="19:22">#གང་རྣམ་པར་རྟོག་པ་ཅན་གྱི་རྣམ་པར་#ཤེས་པ་སྐྱེ་བ་</s>
    <s id="19:23">དེ་ནི་ཆོས་ཐམས་ཅད་རྣམ་པར་འཇོག་པའི་རྒྱུ་ཡིན་ནོ། །</s>
    <s id="19:24">ཆོས་ཐམས་ཅད་རྣམ་པར་འཇོག་པའི་རྒྱུ་ཉིད་ཡིན་པའི་ཕྱིར་ན་</s>
    <s id="19:25">དེ་ཉིད་ལ་འདུ་ཤེས་ཕུང་པོ་ཞེས་བསྙད་དེ།</s>
    <s id="19:26">རྣམ་པ་དེ་ལྟ་བུའི་འདུ་ཤེས་ཀྱི་ཁྱད་པར་དང་མཚུངས་པར་ལྡན་པའི་ཕྱིར་རོ། །</s>
    <s id="19:27">ཆོས་ཐམས་ཅད་ཀྱི་#རྣམ་པར་གཞག་པ་ཡང་འདུ་ཤེས་ཀྱི་དབང་གིས་</s>
    <s id="19:28">ཤེས་པར་བྱ་བའི་དངོས་པོ་རང་གི་ངོ་བོའི་རྒྱུ་ཅན་ནི་</s>
    <s id="19:29">མ་ཡིན་ཏེ་རང་བཞིན་རྣམ་པ་ཐམས་ཅད་དུ་མི་རུང་བའི་ཕྱིར་རོ། །</s>
    <s id="19:30">གལ་ཏེ་དེ་ལྟ་ན་ནི་</s>
    <s id="19:31">འོ་ན་འདུ་ཤེས་ཀྱི་ཕུང་པོ་རང་བཞིན་གྱིས་ཡོད་པ་ཡིན་ཏེ་</s>
    <s id="19:32">དེ་མེད་ན་ནི་</s>
    <s id="19:33">ཆོས་ཐམས་ཅད་རྣམ་པར་གཞག་པར་མི་ནུས་སོ་ཞེ་ན།</s>
    <s id="19:34">བརྗོད་པར་བྱ་སྟེ། འདུ་ཤེས་དེ་ཡང་རྣམ་པར་ཤེས་པ་#དང་མཚུངས་པར་ལྡན་པའི་ཕྱིར་</s>
    <s id="19:35">རྣམ་པར་ཤེས་པ་དེ་མ་གཏོགས་#པར་མེད་ལ།</s>
    <s id="19:36">རྣམ་པར་ཤེས་པ་དེ་ཡང་འདུ་ཤེས་དེ་མ་གཏོགས་#པར་མ་གྲུབ་པའི་ཕྱིར་</s>
    <s id="19:37">རང་གི་ངོ་བོས་མེད་དོ། །</s>
    <s id="19:38">འདི་ལས་ཀྱང་ཡིན་ཏེ། གང་གི་ཕྱིར། མིག་དང་གཟུགས་ལ་བརྟེན་ནས་ཡིད། །</s>
    <s id="19:39">སྒྱུ་མ་བཞིན་དུ་སྐྱེ་བར་འགྱུར། །</s>
    <s id="19:40">གང་ཞིག་སྐྱེ་བར་#བྱ་བའི་རྟེན་ཉིད་དུ་འབྱུང་བར་འགྱུར་བ་རྣམ་པར་ཤེས་པ་དེ་སྐྱེ་བའི་སྔ་རོལ་ན་ནི་ཡོད་པ་མ་ཡིན་ཏེ།</s>
    <s id="19:41">མིག་ལ་སོགས་པའི་རྐྱེན་རྣམས་ཡོད་#ཀྱང་</s>
    <s id="19:42">རྣམ་པར་ཤེས་པའི་རང་གི་ངོ་བོ་མེད་པར་</s>
    <s id="19:43">སྐྱེ་བའི་བྱ་བ་མི་འཇུག་པའི་ཕྱིར་</s>
    <s id="19:44">སྐྱེ་བ་མི་རིགས་ན།</s>
    <s id="19:45">རྣམ་པར་ཤེས་པ་འདི་ནི་སྐྱེ་བ་མ་#ཡིན་ནོ། །</s>
    <s id="19:46">དེའི་ཕྱིར་སྒྱུ་མའི་ཆོས་ཉིད་ལས་མ་གཏོགས་པར་</s>
    <s id="19:47">ཅི་ཞིག་ངེས་པར་བྱ་བར་ནུས།</s>
    <s id="19:48">བཅོམ་ལྡན་འདས་ཀྱིས།</s>
    <s id="19:49">དགེ་སློང་དག་དཔེར་ན་</s>
    <s id="19:50">སྒྱུ་མ་མཁན་ནམ་སྒྱུ་མའི་#མཆན་བུ་ཞིག་གིས་ལམ་པོ་ཆེའི་བཞི་མདོར་</s>
    <s id="19:51">སྒྱུ་མའི་ལས་རྣམ་པ་སྣ་ཚོགས་སྟོན་པ་</s>
    <s id="19:52">འདི་ལྟ་སྟེ་གླང་པོ་ཆེའི་ཚོགས་དང་རྟའི་ཚོགས་དང་། ཤིང་རྟའི་ཚོགས་དང་། དཔུང་བུ་ཆུང་གི་ཚོགས་དང་ཞེས་རྒྱ་ཆེར་འབྱུང་ཞིང་།</s>
    <s id="19:53">དེ་སྐྱེས་བུ་མིག་དང་ལྡན་པ་ཞིག་ལྟ་བར་བྱེད་#སེམས་པར་བྱེད་ཚུལ་བཞིན་དུ་</s>
    <s id="19:54">ཡོངས་སུ་རྟོག་པར་བྱེད་པ་ན་</s>
    <s id="19:55">ལྟ་ཞིང་སེམས་ལ་ཚུལ་བཞིན་དུ་</s>
    <s id="19:56">ཡོངས་སུ་རྟོག་པ་</s>
    <s id="19:57">དེ་ལ་ཡོད་པ་མ་ཡིན་པར་ཡང་སྣང་།</s>
    <s id="19:58">གསོག་དང་གསོབ་དང་སྙིང་པོ་མེད་པར་ཡང་སྣང་ངོ་། །</s>
    <s id="19:59">དེ་ཅིའི་སླད་དུ་ཞེ་ན།</s>
    <s id="19:60">ཅི་སྒྱུ་མ་བྱས་པ་དེ་ལ་སྙིང་པོ་ལྟ་ཡོད་དམ།</s>
    <s id="19:61">དགེ་སློང་དག་དེ་བཞིན་དུ་རྣམ་པར་ཤེས་པ་</s>
  </p>
  <p id="20">
    <s id="20:1">གང་ཅི་ཡང་རུང་བ་#འདས་པ་དང་མ་འོངས་པ་དང་ད་ལྟར་བྱུང་བའམ་</s>
    <s id="20:2">ནང་གི་འམ་ཕྱིའི་འམ། རགས་པའམ་ཕྲ་བའམ།</s>
    <s id="20:3">ངན་པའམ་གྱ་ནོམ་པའམ་</s>
    <s id="20:4">ཐག་རིང་པོ་ན་ཡོད་པ་གང་ཡིན་པའམ། ཉེ་བ་ན་ཡོད་པ་</s>
    <s id="20:5">གང་ཡིན་པ་དེ་དགེ་སློང་ཞིག་ལྟ་བར་བྱེད།</s>
    <s id="20:6">སེམས་པར་བྱེད་ཚུལ་བཞིན་དུ་ཡོངས་སུ་རྟོག་པར་བྱེད་པ་ན་</s>
    <s id="20:7">ལྟ་ཞིང་སེམས་ལ་ཚུལ་བཞིན་དུ་ཡོངས་སུ་རྟོགས་པར་བྱེད་པ་</s>
    <s id="20:8">དེ་ལ་ཡོད་པ་མ་ཡིན་པར་ཡང་སྣང་།</s>
    <s id="20:9">གསོག་དང་གསོབ་དང་སྙིང་པོ་མེད་པ་དང་ནད་#དང་འབྲས་དང་།</s>
    <s id="20:10">ཟུག་རྔུ་དང་སྡིག་པ་དང་མི་རྟག་པ་དང་།</s>
    <s id="20:11">སྡུག་བསྔལ་བ་དང་སྟོང་པ་དང་། བདག་མེད་པར་ཡང་སྣང་ངོ་། །</s>
    <s id="20:12">དེ་ཅིའི་སླད་དུ་ཞེ་ན།</s>
    <s id="20:13">ཅི་རྣམ་པར་ཤེས་པའི་ཕུང་པོ་འདི་ལ་སྙིང་པོ་ལྟ་ཡོད་དམ་ཞེས་རྒྱ་ཆེར་གསུངས་ཏེ།</s>
    <s id="20:14">ཇི་ལྟར་དམིགས་པ་དེ་ལྟར་རྣམ་པར་དཔྱད་པ་ལ་</s>
    <s id="20:15">རང་གི་ངོ་བོས་#མེད་པའི་ཕྱིར་</s>
    <s id="20:16">རྣམ་པར་ཤེས་པ་སྒྱུ་མའི་ན་ཆུང་དང་འདྲའོ་ཞེས་བྱ་བར་ངེས་པར་ནུས་སོ། །</s>
    <s id="20:17">དེའི་ཕྱིར། མིག་དང་གཟུགས་ལ་བརྟེན་ནས་ཡིད། །སྒྱུ་མ་བཞིན་དུ་སྐྱེ་བར་འགྱུར། །ཞེས་བྱ་བའི་#ལེགས་པར་གསུངས་པ་ཡིན་ནོ། །</s>
    <s id="20:18">ཡང་གལ་ཏེ་འདིའི་རང་གི་ངོ་བོ་ཞིག་དུ་#འགྱུར་ན་ནི་</s>
    <s id="20:19">དེའི་ཚེ་རང་གི་ངོ་བོས།</s>
    <s id="20:20">གང་ལ་ཡོད་པ་ཉིད་ཡོད་དེ། །</s>
    <s id="20:21">སྒྱུ་མ་ཞེས་བྱར་མི་རིགས་སོ། །</s>
    <s id="20:22">རང་#བཞིན་གྱིས་མི་སྟོང་ཞིང་ཡོད་པར་འགྱུར་བའི་བུད་མེད་ནི་འཇིག་རྟེན་ན་སྒྱུ་མ་ཞེས་བྱ་བར་མི་རིགས་ཏེ།</s>
    <s id="20:23">དེ་བཞིན་དུ་རྣམ་པར་ཤེས་པ་ཡང་རང་གི་ངོ་བོས་ཡོད་པས་</s>
    <s id="20:24">སྒྱུ་མ་ལྟ་བུར་མི་འགྱུར་ན། རྣམ་པར་ཤེས་པ་སྒྱུ་མ་ལྟ་བུར་བསྟན་པ་ཡང་མ་#ཡིན་ནོ། །</s>
  </p>
  <p id="21">
    <s id="21:1">དེའི་ཕྱིར་རྣམ་པར་ཤེས་པ་རང་བཞིན་མེད་དོ། །</s>
    <s id="21:2">གང་གི་ཆོས་#རྣམ་པར་ཤེས་པ་རང་བཞིན་མེད་པ་</s>
    <s id="21:3">དེའི་ཚེ་རང་བཞིན་མེད་པའི་རྣམ་པར་ཤེས་པ་དང་མཚུངས་པར་ལྡན་པའི་འདུ་ཤེས་ཀྱང་རང་བཞིན་མེད་དོ་ཞེས་བྱ་བར་གནས་སོ། །</s>
    <s id="21:4">བཅོམ་ལྡན་འདས་ཀྱིས།</s>
    <s id="21:5">རབ་རྫོགས་ཤེས་པ་དོན་ཅན་གྱི། །</s>
    <s id="21:6">འཛིན་ལ་འདུ་ཤེས་ངེས་པར་བསྟན། །</s>
    <s id="21:7">འདུ་ཤེས་དེ་ཡང་འཛིན་མེད་དེ། །</s>
    <s id="21:8">རྣམ་པར་དབེན་པའི་དོན་གྱིས་བསྟན། །</s>
    <s id="21:9">རྣམ་དབེན་གང་དེའང་འདུ་ཤེས་ཏེ། །</s>
    <s id="21:10">རྣམ་དབེན་གང་དེ་བསྟན་པ་ཡིན། །</s>
    <s id="21:11">དེ་ལྟར་དོན་དེ་བསམ་བྱས་ན། །</s>
    <s id="21:12">དེས་ན་#འདུ་ཤེས་འབྱུང་མི་འགྱུར། །</s>
    <s id="21:13">འདུ་ཤེས་འདི་ཡང་སྤང་སྙམ་དུ། །</s>
    <s id="21:14">གང་ལ་འདུ་ཤེས་འབྱུང་བ་ནི། །</s>
    <s id="21:15">འདུ་ཤེས་སྤྲོས་ལ་སྤྱོད་འགྱུར་གྱི། །</s>
    <s id="21:16">འདུ་ཤེས་ལས་ནི་གྲོལ་མི་འགྱུར། །</s>
    <s id="21:17">འདུ་ཤེས་འདི་ཀོ་ག་ལ་འབྱུང་། །</s>
    <s id="21:18">གང་ཞིག་གིས་ནི་འདུ་ཤེས་བཀག །</s>
    <s id="21:19">གང་ལ་འདུ་ཤེས་འབྱུང་འགྱུར་བའི། །</s>
    <s id="21:20">ཆོས་ནི་སངས་རྒྱས་ཀྱིས་མ་བརྙེས#། །</s>
    <s id="21:21">དེ་ལྟར་དོན་དེ་བསམ་བྱས་ན། །</s>
    <s id="21:22">དེ་ནས་འདུ་ཤེས་འབྱུང་མི་འགྱུར། །ཞེས་གསུངས་སོ། །</s>
    <s id="21:23">འདིར་སྨྲས་པ།</s>
    <s id="21:24">ཅི་ནས་ཀྱང་དབང་པོ་རྣམས་ཡུལ་འཛིན་པ་མི་སྲིད་པ་</s>
    <s id="21:25">#མིག་དང་གཟུགས་ལ་བརྟེན་ནས་མིག་གི་རྣམ་པར་ཤེས་པ་ཡང་སྐྱེའོ་ཞེས་བྱ་བ་</s>
    <s id="21:26">འདི་ནི་ངོ་མཚར་བ་ཞིག་གོ། །</s>
    <s id="21:27">བརྗོད་པར་བྱ་སྟེ། ཅི་འདི་ཁོ་ན་ངོ་མཚར་གྱི་</s>
    <s id="21:28">གང་འགགས་པ་དང་འགག་བཞིན་པའི་ས་བོན་ལས་མྱུ་གུ་འབྱུང་བར་མི་རིགས་ལ་</s>
    <s id="21:29">ས་བོན་ལ་བརྟེན་ནས་མྱུ་གུ་སྐྱེ་བ་ཡང་ཡིན་པ་དང་།</s>
    <s id="21:30">དེ་#བཞིན་དུ་བྱས་ཤིང་བསགས་པའི་ལས་འགགས་ནས་</s>
    <s id="21:31">ཡུན་ཤིན་ཏུ་རིང་པོར་ལོན་པ་ལ་འགར་ཡང་གནས་པ་མེད་མོད་ཀྱི།</s>
    <s id="21:32">འོན་ཀྱང་འགགས་ནས་བསྐལ་པ་དུ་མས་ཆོད་པའི་ལས་ལས་ཀྱང་</s>
    <s id="21:33">འབྲས་བུ་དངོས་སུ་འབྱུང་བ་དང་</s>
    <s id="21:34">བུམ་པ་ལ་སོགས་པ་རྣམས་རང་གི་རྒྱུ་ལས་</s>
    <s id="21:35">དེ་ཉིད་དང་གཞན་དུ་རྣམ་པ་ལྔར་དཔྱད་པ་ན་</s>
    <s id="21:36">ཡོད་པ་མ་ཡིན་མོད་ཀྱི།</s>
    <s id="21:37">དེ་ལྟ་ན་ཡང་བརྟེན་ནས་བརྟགས་པས་</s>
    <s id="21:38">སྦྲང་རྩི་དང་ཆུ་དང་འོ་མ་འཛིན་པ་དང་འཆུ་བ་ལ་སོགས་པའི་བྱ་བ་ལ་རུང་བར་འགྱུར་བ་</s>
    <s id="21:39">འདི་ཅི་ངོ་མཚར་བ་ཞིག་གམ།</s>
    <s id="21:40">དེའི་ཕྱིར་དེ་ལྟར་ན།</s>
    <s id="21:41">གང་ཚེ་མཁས་ལས་སྟེངས་#ན། ། ངོ་མཚར་ཅན་མིན་ཅང་མེད་པ། །</s>
    <s id="21:42">དེ་ཚེ་དབང་རྟོགས་དེ་འདྲ་ལ། །</s>
    <s id="21:43">ཡ་མཚན་ཞེས་བྱ་ཅི་ཞིག་ཡོད། །</s>
    <s id="21:44">འབྲས་བུ་ནི་རང་གི་རྒྱུའི་རྗེས་སུ་བྱེད་པར་མཐོང་སྟེ།</s>
    <s id="21:45">དཔེར་ན་བ་ལང་ལས་བ་ལང་དང་། རྟ་ལས་རྟ་དང་། སཱ་ལུ་ལས་སཱ་ལུ་ཞེས་བྱ་བ་ལ་སོགས་པ་ལྟ་བུ་ཡིན་ན།</s>
    <s id="21:46">འབྱུང་བ་རྣམས་དང་གཟུགས་དང་སྒྲ་ལ་སོགས་པ་རྣམས་ལ་ནི་ཚུལ་འདི་མི་རིགས་སོ། །</s>
    <s id="21:47">འདི་ལྟར་#འབྱུང་བ་ཆེན་པོ་དག་ནི་ལུས་ཀྱི་དབང་པོས་གཟུང་#བར་བྱ་བ་ཡིན་ཞིང་</s>
    <s id="21:48">མཉན་པར་བྱ་བ་མ་ཡིན་ལ།</s>
    <s id="21:49">དེ་དག་ལས་གཟུགས་མིག་གིས་#གཟུང་བར་བྱ་བ་དང་། མཉན་པར་བྱ་བ་སྐྲ་འབྱུང་བ་ཞེས་བྱ་བ་</s>
    <s id="21:50">འདི་ནི་མཆོག་ཏུ་ངོ་མཚར་བ་ཞིག་གོ། །</s>
    <s id="21:51">དེ་བཞིན་དུ་སྣ་ལ་སོགས་པའི་ཡུལ་དང་མིག་ལ་སོགས་པ་དག་ལ་ཡང་སྦྱར་བར་བྱའོ། །</s>
    <s id="21:52">ཡང་ན་དབང་པོ་རྣམས་ཀྱི་དོན་རྟོགས་པ་#འདི་ནི་ཡ་མཚན་གྱི་རྒྱུ་མ་ཡིན་ནོ། །</s>
    <s id="21:53">གལ་ཏེ་ངོ་མཚར་བ་#འདི་དབང་པོ་རྣམས་ཀྱི་དོན་རྟོགས་#པ་འབའ་ཞིག་ཁོ་ན་ལ་འགྱུར་ན་ནི།</s>
    <s id="21:54">དེའི་ཚེ་འདི་ཡ་མཚན་པའི་གནས་སུ་འགྱུར་ན།</s>
    <s id="21:55">གང་གི་ཚེ་ཇི་སྐད་བཤད་པའི་ཚུལ་གྱིས་</s>
    <s id="21:56">མཁས་པ་རྣམས་ལ་འགྲོ་#བ་ཐམས་ཅད་མིག་འཕྲུལ་ལྟར་ཡ་མཚན་གྱི་རྒྱུ་ཡིན་པ་</s>
    <s id="21:57">དེའི་ཚེ་འདི་ངོ་མཚར་བ་མ་ཡིན་ནོ། །</s>
    <s id="21:58">སྲིད་པར་མི་འོས་པ་ཅུང་ཟད་ཅིག་ཕྱོགས་འགར་གནས་པར་དམིགས་པ་ནི་</s>
    <s id="21:59">ཡ་མཚན་དུ་བྱེད་པར་འགྱུར་གྱི།</s>
    <s id="21:60">ཐམས་ཅད་དུ་མཚུངས་པའི་ངོ་བོ་ནི་མ་ཡིན་ཏེ།</s>
    <s id="21:61">མེའི་ཚ་བ་#ཡ་མཚན་ཅན་#གྱི་རྒྱུ་མ་ཡིན་པའི་ཕྱིར་རོ། །</s>
    <s id="21:62">གང་གི་ཕྱིར་དེ་ལྟར་རང་གི་ངོ་བོ་མ་ངེས་པས་</s>
    <s id="21:63">རྐྱེན་ཇི་ལྟ་བ་དེ་ལྟ་དེ་ལྟར་རྣམ་པར་འགྱུར་བའི་ཕྱིར་</s>
    <s id="21:64">མཁས་པ་རྣམས་ལ།</s>
    <s id="21:65">མགལ་མེའི་འཁོར་ལོ་སྤྲུལ་པ་དང་། །</s>
    <s id="21:66">རྨི་ལམ་སྒྱུ་མ་ཆུ་ཟླ་དང་། །</s>
    <s id="21:67">ཁུག་#རྣ་ནང་གི་བྲག་ཅ་དང་། །</s>
    <s id="21:68">སྨིག་རྒྱུ་སྤྲིན་དང་སྲིད་པ་མཚུངས། །</s>
    <s id="21:69">ཇི་ལྟར་མེ་དང་བཅས་པའི་ཡོག་པ་མྱུར་དུ་བསྐོར་བའི་འགྲོས་</s>
    <s id="21:70">དེ་མཐོང་བ་ཕྱིན་ཅི་ལོག་གི་རྒྱུ་ཡིན་པའི་ཕྱིར་</s>
    <s id="21:71">འཁོར་ལོའི་རྣམ་པར་དམིགས་པར་འགྱུར་མོད་ཀྱི།</s>
    <s id="21:72">དེ་ལ་འཁོར་ལོ་རང་གི་ངོ་བོ་བག་ཙམ་ཡང་ཡོད་པ་མ་ཡིན་པ་དང་།</s>
    <s id="21:73">ཇི་ལྟར་སྤྲུལ་པའི་ཏིང་ངེ་འཛིན་གྱི་རྐྱེན་ལས་</s>
    <s id="21:74">བྱུང་བའི་བུད་མེད་དག་ཡོད་པར་</s>
    <s id="21:75">འགྱུར་བའི་བུད་མེད་རྣམས་ལྟར་</s>
    <s id="21:76">འདོད་ཆགས་ཅན་རྣམས་#ཀུན་ནས་ཉོན་མོངས་པའི་རྒྱུར་འགྱུར་ཞིང་།</s>
    <s id="21:77">ཐུབ་པ་རྣམས་ཀྱིས་སྤྲུལ་པའི་ཏིང་ངེ་འཛིན་གྱི་སྟོབས་ཀྱིས་</s>
    <s id="21:78">སྤྲུལ་པའི་ཐུབ་པའི་རང་གི་ངོ་བོ་མེད་ཅིང་ཡོད་པར་གྱུར་པའི་ཐུབ་པའི་རང་བཞིན་དང་བྲལ་བ་རྣམས་</s>
    <s id="21:79">བདེན་པར་གྱུར་པའི་ཐུབ་པ་དག་ལྟར་</s>
    <s id="21:80">སྐྱེ་བོ་མ་ལུས་པའི་ཡིད་ཀྱི་མུན་པ་འཇོམས་པ་ན་</s>
    <s id="21:81">སེམས་ཅན་རྣམས་ཀྱི་མཐོ་རིས་དང་བྱང་གྲོལ་གྱི་ལམ་གྱི་རྒྱུར་འགྱུར་ལ།</s>
    <s id="21:82">དེ་རྣམས་སེམས་དང་སེམས་ལས་བྱུང་བ་དང་བྲལ་བས་</s>
    <s id="21:83">བདེན་པར་གྱུར་པ་མ་ཡིན་པ་དང་།</s>
    <s id="21:84">ཇི་ལྟར་སད་པའི་བདག་གི་དངོས་པོ་ལྟར་གཉིད་དང་མཚུངས་པར་ལྡན་པའི་རྣམ་པར་ཤེས་པ་དང་ལྡན་པའི་བདག་གི་དངོས་པོའི་རྐྱེན་ཅན་རྨི་ལམ་གྱི་</s>
    <s id="21:85">བདག་གི་#དངོས་པོ་བདག་ལ་ཆགས་པ་ཕྱིན་ཅི་ལོག་གི་རྒྱུ་ཡིན་ལ།</s>
    <s id="21:86">སད་པས་དེ་ལྟར་མཐོང་བ་མེད་པས་དེ་བདེན་པར་གྱུར་པ་ཡང་མ་ཡིན་པ་དང་།</s>
    <s id="21:87">ཇི་ལྟར་སྒྱུ་མ་མཁན་གྱི་འཁྲུལ་འཁོར་གྱི་རྒྱུ་ཅན་</s>
    <s id="21:88">སྒྱུ་མར་བྱས་པའི་ན་ཆུང་རྣམས་</s>
    <s id="21:89">བདེན་པར་གྱུར་པའི་ན་ཆུང་གིས་སྟོང་བཞིན་དུ་</s>
    <s id="21:90">དེའི་རང་བཞིན་རྣམ་པར་མི་ཤེས་པ་རྣམས་ཀྱིས་སེམས་རྨོངས་པ་ལྷུར་བྱེད་པར་འགྱུར་བ་དང་།</s>
    <s id="21:91">ཇི་ལྟར་བདེན་པར་གྱུར་པའི་ཟླ་བས་སྟོང་པའི་ཆུའི་ཟླ་བ་རྟེན་ཅིང་</s>
    <s id="21:92">འབྲེལ་པར་འབྱུང་བའི་སྟོབས་ཀྱིས་</s>
    <s id="21:93">དེ་ལྟར་འབྱུང་བ་ན་</s>
    <s id="21:94">བྱིས་པ་རྣམས་ལ་</s>
    <s id="21:95">ཟླ་བར་ཕྱིན་ཅི་ལོག་པའི་རྒྱུར་འགྱུར་བ་དང་།</s>
    <s id="21:96">ཇི་ལྟར་ཡུལ་དང་དུས་དང་རྒྱུ་མཚན་རྣམ་པ་</s>
    <s id="21:97">དེ་ལྟ་བུ་དག་ལ་བརྟེན་ནས་རྟེན་#ཅིང་འབྲེལ་པར་འབྱུང་བའི་སྟོབས་ཉིད་ལས་</s>
    <s id="21:98">ཁུག་རྣ་བྱུང་བ་ན་</s>
    <s id="21:99">རྒྱང་རིང་པོ་ན་གནས་པ་རྣམས་ལ་</s>
    <s id="21:100">བདེན་པར་འགྱུར་བའི་དུ་བར་ཕྱིན་ཅི་ལོག་པའི་རྒྱུར་འགྱུར་བ་དང་།</s>
    <s id="21:101">ཇི་ལྟར་རིའི་ཚང་ཚིང་དང་། རི་ཁྲོད་ཀྱི་སུལ་དང་། རླུང་གི་ཟབས་#རྣམས་ཀྱི་ནང་གི་</s>
    <s id="21:102">བྲག་ཅས་སྐྱེ་བོ་རྣམས་ལ་ཡོད་པར་གྱུར་པའི་</s>
    <s id="21:103">སྒྲར་མངོན་པར་རློམ་པ་སྐྱེད་པར་བྱེད་པ་དང་།</s>
    <s id="21:104">ཇི་ལྟར་ཡུལ་དང་དུས་ཀྱི་ཁྱད་པར་དུ་ཉེ་བར་ལྷགས་#པའི་ཉི་མའི་འོད་ཟེར་གྱི་རྟེན་ཅན་གྱི་སྨིག་རྒྱུ་</s>
    <s id="21:105">ཆུའི་རང་གི་ངོ་བོས་#དབེན་བཞིན་དུ་</s>
    <s id="21:106">ཐག་རིང་བ་རྣམས་ལ་</s>
    <s id="21:107">ཆུར་ཕྱིན་ཅི་ལོག་སྐྱེད་པར་བྱེད་པ་དང་།</s>
    <s id="21:108">ཡང་ཇི་ལྟར་སྤྲིན་རྣམས་ཐག་རིང་པོ་ནས་</s>
    <s id="21:109">རི་ལ་སོགས་པའི་རྣམ་པར་ཕྱིན་ཅི་ལོག་ཉེ་བར་སྐྱེད་པར་བྱེད་པ་</s>
    <s id="21:110">དེ་བཞིན་དུ་མཁས་པ་ཇི་ལྟ་བ་བཞིན་རྟེན་#ཅིང་འབྲེལ་པར་འབྱུང་བའི་རང་བཞིན་ལ་</s>
    <s id="21:111">བཟོ་བ་རྣམས་ལ་མ་རིག་པའི་ཕྱིན་ཅི་ལོག་གིས་འཕངས་པ་ལས་ཀྱི་རྐྱེན་ཅན་གྱི་འཁོར་བ་རྣམ་པར་ཤེས་པ་ལ་སོགས་པའི་སྐྱེ་བ་</s>
    <s id="21:112">ཕྱི་རོལ་གྱི་སྣོད་དང་བཅས་པར་སྐྱེ་བཞིན་པ་མགལ་</s>
    <s id="21:113">མེའི་འཁོར་ལོ་ལ་སོགས་པ་ལྟར།</s>
    <s id="21:114">བརྫུན་པ་སླུ་བའི་ཆོས་ཅན་ཡིན་དང་</s>
    <s id="21:115">རང་བཞིན་གྱིས་སྟོང་པར་གྱུར་དུ་ཟིན་ཀྱང་</s>
    <s id="21:116">བྱིས་པའི་སྐྱེ་བོ་འདྲིད་པར་སྣང་བར་འགྱུར་ཏེ་</s>
    <s id="21:117">དངོས་པོའི་རང་བཞིན་ཤེས་པས་</s>
    <s id="21:118">རྣམ་པ་#ཐམས་ཅད་དུ་ཆགས་པ་ཟད་པས་</s>
    <s id="21:119">རྣམ་པར་གྲོལ་བ་ལ་བརྟེན་#པར་འགྱུར་བར་</s>
    <s id="21:120">#འཁོར་བ་མགལ་མེའི་འཁོར་ལོ་ལ་སོགས་པ་ལྟར་</s>
    <s id="21:121">རང་བཞིན་མེད་དོ་ཞེས་བྱ་བ་འདི་མི་གཡོ་བར་གནས་སོ། །</s>
    <s id="21:122">ཇི་སྐད་དུ།</s>
    <s id="21:123">ཇི་ལྟར་མིག་ནི་འཁྲུལ་བ་ཡིས། །</s>
    <s id="21:124">མགལ་མེའི་འཁོར་ལོ་འཛིན་བྱེད་པ། །</s>
    <s id="21:125">དེ་བཞིན་དབང་པོ་རྣམས་ཀྱིས་ནི། །</s>
    <s id="21:126">ད་ལྟའི་ཡུལ་དག་འཛིན་པར་བྱེད། །</s>
    <s id="21:127">ཅེས་བྱ་བ་དང་།</s>
    <s id="21:128">བདེན་པའི་དགེ་སློང་དངོས་བྲལ་དགེ་སློང་གཉིས་ཤིག་གིས། །</s>
    <s id="21:129">དཀོན་མཆོག་བརྩེགས་#ལས་ཐུབ་པ་ཡོངས་སུ་མྱ་ངན་མ་འདས་པར། །</s>
    <s id="21:130">ཐུབ་དབང་ཟླ་བའི་དམ་པའི་ཆོས་ཀྱི་ཉི་མའི་འོད་ཟེར་གྱིས། །</s>
    <s id="21:131">དགེ་སློང་བརྒྱ་ཕྲག་ལྔ་དེ་དག་གི་གཏི་མུག་མུན་པ་བསལ། །</s>
    <s id="21:132">དེ་བཞིན་དུ།</s>
    <s id="21:133">ཇི་ལྟར་བུ་མོ་གཞོན་ནུའི་རྨི་ལམ་ན། །</s>
    <s id="21:134">བུ་ཕོ་འབྱུང་#ཞིང་ཤི་བ་དེས་མཐོང་ནས། །</s>
    <s id="21:135">བྱུང་ནས་དགའ་ཞིང་ཤི་ནས་མི་དགའ་ལྟར། །</s>
    <s id="21:136">ཆོས་རྣམས་ཐམས་ཅད་དེ་བཞིན་ཤེས་པར་གྱིས། །</s>
    <s id="21:137">སྒྱུ་མ་བྱེད་པ་དག་གིས་གཟུགས་སྤྲུལ་ཏེ། །</s>
    <s id="21:138">རྟ་དང་གླང་པོ་ཤིང་རྟ་སྣ་ཚོགས་བྱས། །</s>
    <s id="21:139">དེ་ལ་ཇི་ལྟར་སྣང་བ་གང་ཡང་མེད། །</s>
    <s id="21:140">ཆོས་རྣམས་ཐམས་ཅད་དེ་བཞིན་ཤེས་པར་གྱིས། །</s>
    <s id="21:141">ཇི་ལྟར་ནམ་མཁའ་དངས་པར་#ཟླ་ཤར་བ། །</s>
    <s id="21:142">དེ་ཡི་གཟུགས་བརྙན་དང་#བའི་ཚོར་སྣང་སྟེ། །</s>
    <s id="21:143">ཟླ་བ་ཆུ་ཡི་ནང་དུ་འཕོས་པ་མེད། །</s>
    <s id="21:144">ཆོས་ཀུན་མཚན་ཉིད་དེ་འདྲར་ཤེས་པར་གྱིས། །</s>
    <s id="21:145">བྲག་ཕུག་རི་རྫོང་ཆུ་ཀླུང་ངོགས་དག་ཏུ། །</s>
    <s id="21:146">དེ་དག་ལ་བརྟེན་བྲག་ཅ་འབྱུང་ཇི་ལྟར། །</s>
    <s id="21:147">དེ་བཞིན་འདུས་བྱས་འདི་ཀུན་ཤེས་པར་གྱིས། །</s>
    <s id="21:148">འགྲོ་བ་ཐམས་ཅད་སྒྱུ་མ་སྨིག་རྒྱུ་མཚུངས། །</s>
    <s id="21:149">ཇི་ལྟར་སོས་ཀའི་ཉི་མ་ཕྱེད་དུས་ན། །</s>
    <s id="21:150">སྐྱེས་བུ་སྐོམ་པས་གདུངས་ཤིང་འགྲོ་བ་ཡིས། །</s>
    <s id="21:151">སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །</s>
    <s id="21:152">ཆོས་རྣམས་ཐམས་ཅད་དེ་བཞིན་ཤེས་པར་གྱིས། །</s>
    <s id="21:153">སྨིག་རྒྱུ་ལ་ཡང་ཆུ་ནི་ཡོང་མེད་ན། །</s>
    <s id="21:154">སེམས་ཅན་རྨོངས་པ་དེ་ལ་འཐུང་འདོད་དེ། །</s>
    <s id="21:155">མི་བདེན་ཆུ་ནི་བཏུང་བར་ཡོང་མི་ནུས། །</s>
    <s id="21:156">ཆོས་རྣམས་ཐམས་ཅད་དེ་བཞིན་ཤེས་པར་གྱིས། །</s>
    <s id="21:157">ཇི་ལྟར་བར་སྣང་ཆུང་ཟད་སྤྲིན་མེད་པར། །</s>
    <s id="21:158">སྐད་ཅིག་ཏུ་ནི་སྤྲིན་གྱི་དཀྱིལ་འཁོར་སྣང་། །</s>
    <s id="21:159">ཐོག་མར་གང་ནས་བྱུང་བར་ཤེས་པར་བྱ། །</s>
    <s id="21:160">དེ་བཞིན་ཆོས་རྣམས་ཐམས་ཅད་ཤེས་པར་གྱིས། །</s>
    <s id="21:161">ཇི་ལྟར་སྨིག་རྒྱུ་དྲི་ཟའི་གྲོང་ཁྱེར་དང་། །</s>
    <s id="21:162">སྒྱུ་མ་ཇི་བཞིན་རྨི་ལམ་ཇི་ལྟ་བུར#། །</s>
    <s id="21:163">མཚན་མ་སྒོམ་པ་ངོ་བོ་ཉིད་ཀྱིས་སྣང་། །</s>
    <s id="21:164">ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་བྱ་བ་ལ་སོགས་པ་གསུངས་སོ། །</s>
    <s id="21:165">སློབ་དཔོན་འཕགས་པ་ལྷའི་ཞལ་སྔ་ནས་ཀྱིས་#བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས། དབང་པོ་དང་དོན་དགག་པ་བསྒོམ་#པ་བསྟན་པ་ཞེས་བྱ་བ་སྟེ#། རབ་ཏུ་བྱེད་པ་བཅུ་གསུམ་པའི་འགྲེལ་བའོ།། །</s>
  </p>
</text>
