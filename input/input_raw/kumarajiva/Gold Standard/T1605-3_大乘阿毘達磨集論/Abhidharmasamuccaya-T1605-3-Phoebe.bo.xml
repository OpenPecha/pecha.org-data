<?xml version='1.0' encoding='utf-8'?>
<text>
  <p id="1">
    <s id="1:1">བམ་པོ་གསུམ་པ།</s>
    <s id="1:2">རྣམ་པར་ [73b] [73b.1]ངེས་པ་གང་ཞེ་ན།</s>
  </p>
  <p id="2">
    <s id="2:1">བདེན་པ་རྣམ་པར་ངེས་པ་དང་། ཆོས་རྣམ་པར་ངེས་པ་དང་། འཐོབ་པ་རྣམ་པར་ངེས་པ་དང་། འབེལ་བའི་གཏམ་རྣམ་པར་ངེས་པའོ། །</s>
  </p>
  <p id="3">
    <s id="3:1">བདེན་པ་རྣམ་པར་ངེས་པ་གང་ཞེ་ན། </s>
  </p>
  <p id="4">
    <s id="4:1">འཕགས་པའི་བདེན་པ་བཞི་པོ་དག་སྟེ། </s>
  </p>
  <p id="5">
    <s id="5:1">སྡུག་བསྔལ་དང་། ཀུན་འབྱུང་བ་དང་། [73b.2]འགོག་པ་དང་། ལམ་མོ། །</s>
    <s id="5:2">སྡུག་བསྔལ་གྱི་བདེན་པ་གང་ཞེ་ན།</s>
  </p>
  <p id="6">
    <s id="6:1">དེ་ནི་སེམས་ཅན་སྐྱེ་བ་དང་། སྐྱེ་བའི་གནས་ཀྱིས་ཀྱང་རིག་པར་བྱའོ། །</s>
  </p>
  <p id="7">
    <s id="7:1">སེམས་ཅན་སྐྱེ་བ་གང་ཞེ་ན།</s>
    <s id="7:2">སེམས་ཅན་དམྱལ་བ་རྣམས་དང་། དུད་འགྲོ་རྣམས་དང་། {ཡི་དགས་,ཡི་དྭགས་}རྣམས་དང་། མི་རྣམས་དང་།</s>
    <s id="7:3">[73b.3]ཤར་གྱི་ལུས་འཕགས་དང་། ནུབ་ཀྱི་བ་ལང་སྤྱོད་དང་། འཛམ་བུ་གླིང་དང་། བྱང་གི་སྒྲ་མི་སྙན་དང་།</s>
    <s id="7:4">རྒྱལ་ཆེན་བཞིའི་རིས་ཀྱི་ལྷ་རྣམས་དང་། སུམ་ཅུ་རྩ་གསུམ་དང་། འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་དང་།</s>
    <s id="7:5">[73b.4]ཚངས་རིས་དང་། ཚངས་པའི་མདུན་ན་འདོན་དང་། ཚངས་ཆེན་དང་། འོད་ཆུང་དང་། ཚད་མེད་འོད་དང་། འོད་གསལ་དང་། དགེ་ཆུང་དང་། ཚད་མེད་དགེ་དང་། དགེ་རྒྱས་དང་། སྤྲིན་མེད་དང་། བསོད་ནམས་སྐྱེས་དང་། འབྲས་བུ་ཆེ་དང་། འདུ་ཤེས་མེད་པའི་སེམས་ཅན་ [73b.5]དང་། མི་ཆེ་བ་དང་། མི་གདུང་བ་དང་། གྱ་ནོམ་སྣང་དང་། ཤིན་ཏུ་མཐོང་དང་། འོག་མིན་དང་།</s>
    <s id="7:6">ནམ་མཁའ་མཐའ་ཡས་སྐྱེ་མཆེད་དང་། རྣམ་ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པའི་སྐྱེ་མཆེད་དང་། འདུ་ཤེས་མེད་འདུ་ཤེས་མེད་མིན་སྐྱེ་མཆེད་རྣམས་སུ་ [73b.6]སེམས་ཅན་སྐྱེ་བའོ། །</s>
    <s id="7:7">སྐྱེ་བའི་གནས་གང་ཞེ་ན།</s>
  </p>
  <p id="8">
    <s id="8:1">སྣོད་ཀྱི་འཇིག་རྟེན་ཏེ། </s>
  </p>
  <p id="9">
    <s id="9:1">རླུང་གི་དཀྱིལ་འཁོར་ལ་ནི་ཆུའི་དཀྱིལ་འཁོར་བརྟེན་ཏོ། །</s>
  </p>
  <p id="10">
    <s id="10:1">ཆུའི་དཀྱིལ་འཁོར་ལ་ནི་སའི་དཀྱིལ་འཁོར་རོ། །</s>
    <s id="10:2">སའི་དཀྱིལ་འཁོར་ལ་ནི་རི་རབ་དང་གསེར་གྱི་རི་བདུན་དང་། གླིང་བཞི་དང་། བར་གྱི་གླིང་ [73b.7]བརྒྱད་དང་། ནང་གི་རྒྱ་མཚོ་དང་། ཕྱིའི་རྒྱ་མཚོ་དང་། རི་རབ་ཀྱི་བང་རིམ་དང་། རྒྱལ་ཆེན་བཞིའི་རིས་དང་། སུམ་ཅུ་རྩ་གསུམ་གྱི་གནས་གཞན་རྣམས་དང་། ཁོར་ཡུག་གི་རི་དང་། ནམ་མཁའ་ལ་གཞལ་མེད་ཁང་རྣམས་དང་།</s>
    <s id="10:3">འཐབ་བྲལ་དང་། དགའ་ལྡན་དང་། འཕྲུལ་དགའ་ [74a] [74a.1]དང་། གཞན་འཕྲུལ་དབང་བྱེད་ཀྱི་ལྷ་རྣམས་དང་། གཟུགས་ན་སྤྱོད་པ་རྣམས་དང་། ལྷ་མ་ཡིན་གྱི་གནས་གཞན་དག་དང་།</s>
    <s id="10:4">སེམས་ཅན་དམྱལ་བ་པ་རྣམས་ཀྱི་གནས་གཞན་དག་དང་། ཚ་བའི་སེམས་ཅན་དམྱལ་བ་རྣམས་དང་། གྲང་བའི་སེམས་ཅན་ [74a.2]དམྱལ་བ་རྣམས་དང་། ཉི་ཚེ་བའི་སེམས་ཅན་དམྱལ་བ་རྣམས་དང་། དུད་འགྲོ་དང་། {ཡི་དགས་,ཡི་དྭགས་}དེ་དག་ཁ་ཅིག་གི་གནས་གཞན་རྣམས་དང་།</s>
    <s id="10:5">ཉི་མ་རྣམ་པར་སྣང་བྱེད་ཀུན་ཏུ་རྒྱུ་ཞིང་ཕྱོགས་སྣང་བར་བྱེད་པ་ཇི་སྙེད་པ་དེ་སྙེད་ནི་སྟོང་གི་འཇིག་རྟེན་ན། ཟླ་བ་སྟོང་དང་། ཉི་མ་སྟོང་དང་། [74a.3]རིའི་རྒྱལ་པོ་རི་རབ་སྟོང་དང་། ཤར་གྱི་ལུས་འཕགས་སྟོང་དང་། འཛམ་བུ་གླིང་སྟོང་དང་། ནུབ་ཀྱི་བ་ལང་སྤྱོད་སྟོང་དང་། བྱང་གི་སྒྲ་མི་སྙན་སྟོང་དང་། རྒྱལ་ཆེན་བཞིའི་རིས་ཀྱི་ལྷ་དང་། སུམ་ཅུ་རྩ་གསུམ་དང་། འཐབ་བྲལ་དང་། དགའ་ལྡན་དང་། འཕྲུལ་ [74a.4]དགའ་དང་། གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་གནས་གཞན་སྟོང་དང་། ཚངས་པའི་འཇིག་རྟེན་གྱི་གནས་གཞན་སྟོང་པོ་འདི་ནི་སྟོང་སྤྱི་ཕུད་ཀྱི་འཇིག་རྟེན་གྱི་ཁམས་ཞེས་བྱའོ། །</s>
  </p>
  <p id="11">
    <s id="11:1">སྟོང་སྤྱི་ཕུད་ཀྱི་འཇིག་རྟེན་གྱི་ཁམས་སྟོང་གང་ཡིན་པ་འདི་ནི་སྟོང་གཉིས་པ་བར་མའི་འཇིག་ [74a.5]རྟེན་གྱི་ཁམས་ཞེས་བྱའོ། །</s>
  </p>
  <p id="12">
    <s id="12:1">སྟོང་གཉིས་པ་བར་མའི་འཇིག་རྟེན་གྱི་ཁམས་སྟོང་གང་ཡིན་པ་འདི་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཞེས་བྱའོ། །</s>
  </p>
  <p id="13">
    <s id="13:1">སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི་ཁོར་ཡུག་ཆེན་པོས་ཀུན་ཏུ་བསྐོར་ཏོ། །</s>
  </p>
  <p id="14">
    <s id="14:1">སྟོང་གསུམ་གྱི་སྟོང་ [74a.6]ཆེན་པོའི་འཇིག་རྟེན་གྱི་ཁམས་འདི་ནི་མཉམ་དུ་འཇིག་ཅིང་འཆགས་སོ། །</s>
  </p>
  <p id="15">
    <s id="15:1">འདི་ལྟ་སྟེ་དཔེར་ན་ཆར་གྱི་རྒྱུན་གཉའ་ཤིང་ཙམ་འབབ་ན།  བར་སྣང་ལ་ཆར་གྱི་རྒྱུན་འབབ་པ་རྣམས་ཀྱི་བར་དང་། མཚམས་མེད་པ་དེ་བཞིན་དུ། ཤར་ཕྱོགས་ཀྱི་འཇིག་རྟེན་གྱི་ཁམས་འཇིག་པ་དང་འཆགས་[74a.7]པ་རྣམས་ཀྱི་བར་དང་། མཚམས་མེད་དེ་གཞན་དག་ནི་འཇིག་གོ། །</s>
  </p>
  <p id="16">
    <s id="16:1">གཞན་དག་ནི་ཞིག་ནས་འདུག་གོ། །</s>
  </p>
  <p id="17">
    <s id="17:1">གཞན་དག་ནི་འཆགས་སོ། །</s>
  </p>
  <p id="18">
    <s id="18:1">གཞན་དག་ནི་ཆགས་ནས་འདུག་གོ། །</s>
  </p>
  <p id="19">
    <s id="19:1">ཤར་ཕྱོགས་ཇི་ལྟ་བར་ཕྱོགས་བཅུ་ཐམས་ཅད་ཀྱང་དེ་བཞིན་ནོ། །</s>
  </p>
  <p id="20">
    <s id="20:1">སེམས་ཅན་གྱི་འཇིག་རྟེན་གང་ [74b] [74b.1]ཡིན་པ་དང་། སྣོད་ཀྱི་འཇིག་རྟེན་གང་ཡིན་པ་ལས་དང་ཉོན་མོངས་པས་བསྐྱེད་པ། ལས་དང་ཉོན་མོངས་པའི་དབང་གིས་བྱུང་བ་འདི་མཐའ་དག་ནི་སྡུག་བསྔལ་གྱི་བདེན་པའོ། །</s>
  </p>
  <p id="21">
    <s id="21:1">ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་བལྟ་སྟེ། </s>
  </p>
  <p id="22">
    <s id="22:1">དེ་ [74b.2]དག་ལས་དང་ཉོན་མོངས་པས་བསྐྱེད་པ་མ་ཡིན།  ལས་དང་ཉོན་མོངས་པའི་དབང་གིས་བྱུང་བ་མ་ཡིན་གྱི། སྨོན་ལམ་དང་དགེ་བའི་རྩ་བའི་དབང་གིས་བྱུང་བ་དག་གོ། །</s>
  </p>
  <p id="23">
    <s id="23:1">དེ་ལྟ་བས་ན་སངས་རྒྱས་རྣམས་ཀྱི་སངས་རྒྱས་ཀྱི་སྤྱོད་ཡུལ་ཡིན་པའི་ཕྱིར་སྐྱེ་བའི་གནས་དེ་དག་ནི་བསམ་ [74b.3]གྱིས་མི་ཁྱབ་སྟེ། </s>
  </p>
  <p id="24">
    <s id="24:1">དེ་དག་ནི་བསམ་གཏན་པ་རྣམས་ཀྱི་བསམ་གཏན་གྱི་ཡུལ་ཡང་མ་ཡིན་ན།  རྟོག་གེ་པ་རྣམས་ཀྱི་ཡུལ་མ་ཡིན་པ་ལྟ་སྨོས་ཀྱང་ཅི་དགོས།</s>
  </p>
  <p id="25">
    <s id="25:1">ཡང་སྐྱེ་བ་ནི་སྡུག་བསྔལ་ལོ། །</s>
    <s id="25:2">རྒ་བ་ནི་སྡུག་བསྔལ་ལོ། །</s>
    <s id="25:3">ན་བ་ནི་སྡུག་བསྔལ་ལོ། །</s>
    <s id="25:4">འཆི་བ་ནི་སྡུག་ [74b.4]བསྔལ་ལོ། །</s>
    <s id="25:5">མི་སྡུག་པ་དང་ཕྲད་པ་ནི་སྡུག་བསྔལ་ལོ། །</s>
    <s id="25:6">སྡུག་པ་དང་བྲལ་བ་ནི་སྡུག་བསྔལ་ལོ། །</s>
    <s id="25:7">གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ལོ། །</s>
    <s id="25:8">མདོར་ན་ཉེ་བར་ལེན་པའི་ཕུང་པོ་ལྔ་ནི་སྡུག་བསྔལ་ལོ། །</s>
    <s id="25:9">ཅིའི་ཕྱིར་སྐྱེ་བ་སྡུག་བསྔལ་ཞེ་ན།</s>
  </p>
  <p id="26">
    <s id="26:1">དོགས་པའི་སྡུག་བསྔལ་ [74b.5]ཉིད་དང་། དེ་ལས་གཞན་པའི་སྡུག་བསྔལ་གྱི་གནས་ཡིན་པའི་ཕྱིར་རོ། །</s>
    <s id="26:2">ཅིའི་ཕྱིར་རྒ་བ་སྡུག་བསྔལ་ཞེ་ན།</s>
  </p>
  <p id="27">
    <s id="27:1">ན་ཚོད་གྱུར་པ་སྡུག་བསྔལ་ཉིད་ཀྱི་ཕྱིར་རོ། །</s>
    <s id="27:2">ཅིའི་ཕྱིར་ན་བ་སྡུག་བསྔལ་ཞེ་ན།</s>
  </p>
  <p id="28">
    <s id="28:1">ཁམས་གྱུར་པ་སྡུག་བསྔལ་ཉིད་ཀྱི་ཕྱིར་རོ། །</s>
    <s id="28:2">ཅིའི་ཕྱིར་འཆི་བ་སྡུག་བསྔལ་ཞེ་ན།</s>
  </p>
  <p id="29">
    <s id="29:1">[74b.6]སྲོག་གྱུར་པ་སྡུག་བསྔལ་ཉིད་ཀྱི་ཕྱིར་རོ། །</s>
    <s id="29:2">ཅིའི་ཕྱིར་མི་སྡུག་པ་དང་ཕྲད་པ་སྡུག་བསྔལ་ཞེ་ན།</s>
  </p>
  <p id="30">
    <s id="30:1">ཕྲད་པ་སྡུག་བསྔལ་ཉིད་ཀྱི་ཕྱིར་རོ། །</s>
    <s id="30:2">ཅིའི་ཕྱིར་སྡུག་པ་དང་བྲལ་བ་སྡུག་བསྔལ་ཞེ་ན།</s>
  </p>
  <p id="31">
    <s id="31:1">བྲལ་བ་སྡུག་བསྔལ་ཉིད་ཀྱི་ཕྱིར་རོ། །</s>
    <s id="31:2">ཅིའི་ཕྱིར་གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་ [74b.7]བསྔལ་ཞེ་ན།</s>
  </p>
  <p id="32">
    <s id="32:1">རེ་བ་འབྲས་བུ་མེད་པ་སྡུག་བསྔལ་ཉིད་ཀྱི་ཕྱིར་རོ། །</s>
    <s id="32:2">ཅིའི་ཕྱིར་མདོར་ན་ཉེ་བར་ལེན་པའི་ཕུང་པོ་ལྔ་སྡུག་བསྔལ་ཞེ་ན།</s>
  </p>
  <p id="33">
    <s id="33:1">གནས་ངན་ལེན་སྡུག་བསྔལ་ཉིད་ཀྱི་ཕྱིར་རོ། །</s>
    <s id="33:2">དེ་དག་ནི་བརྒྱད་ཡིན་ཡང་དྲུག་ཏུ་འགྱུར་རོ། །</s>
    <s id="33:3">དྲུག་ཡིན་ཡང་བརྒྱད་དུ་འགྱུར་ཏེ།</s>
  </p>
  <p id="34">
    <s id="34:1">དོགས་པའི་ [75a] [75a.1]སྡུག་བསྔལ་དང་། འགྱུར་བའི་སྡུག་བསྔལ་དང་། ཕྲད་པའི་སྡུག་བསྔལ་དང་། བྲལ་བའི་སྡུག་བསྔལ་དང་། རེ་བ་འབྲས་བུ་མེད་པའི་སྡུག་བསྔལ་དང་། གནས་ངན་ལེན་གྱི་སྡུག་བསྔལ་ལོ། །</s>
    <s id="34:2">གང་སྡུག་བསྔལ་ཉིད་གསུམ་གསུངས་ན ཅི་ [75a.2]སྡུག་བསྔལ་ཉིད་གསུམ་པོ་དག་གིས་སྡུག་བསྔལ་རྣམ་པ་བརྒྱད་བསྡུས་སམ། སྡུག་བསྔལ་རྣམ་པ་བརྒྱད་ཀྱིས་སྡུག་བསྔལ་ཉིད་གསུམ་བསྡུས་ཤེ་ན།</s>
  </p>
  <p id="35">
    <s id="35:1">གཅིག་གིས་གཅིག་བསྡུས་ཏེ།</s>
    <s id="35:2">སྐྱེ་བའི་སྡུག་བསྔལ་དང་། རྒ་བའི་སྡུག་བསྔལ་དང་། ན་བའི་སྡུག་བསྔལ་དང་། [75a.3]འཆི་བའི་སྡུག་བསྔལ་དང་། མི་སྡུག་པ་དང་ཕྲད་པའི་སྡུག་བསྔལ་གང་གསུངས་པ་འདིས་ནི་སྡུག་བསྔལ་གྱི་སྡུག་བསྔལ་ཉིད་ཡོངས་སུ་བསྟན་ཏོ། །</s>
  </p>
  <p id="36">
    <s id="36:1">སྡུག་པ་དང་བྲལ་བའི་སྡུག་བསྔལ་དང་། གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ཞེས་གང་གསུངས་པ་ [75a.4]འདིས་ནི་འགྱུར་བའི་སྡུག་བསྔལ་ཉིད་ཡོངས་སུ་བསྟན་ཏོ། །</s>
  </p>
  <p id="37">
    <s id="37:1">མདོར་ན་ཉེ་བར་ལེན་པའི་ཕུང་པོ་ལྔ་སྡུག་བསྔལ་ལོ་ཞེས་གང་གསུངས་པ་འདིས་ནི་འདུ་བྱེད་ཀྱི་སྡུག་བསྔལ་ཉིད་ཡོངས་སུ་བསྟན་ཏོ། །</s>
  </p>
  <p id="38">
    <s id="38:1">ཀུན་རྫོབ་ཀྱི་བདེན་པར་སྡུག་བསྔལ་བ་དང་། དོན་དམ་པའི་བདེན་པར་སྡུག་བསྔལ་ [75a.5]བ་ཞེས་གང་གསུངས་པ་ལ་ཀུན་རྫོབ་ཀྱི་བདེན་པར་སྡུག་བསྔལ་བ་ནི་གང་ཡིན།  དོན་དམ་པའི་བདེན་པར་སྡུག་བསྔལ་བ་ནི་གང་ཡིན་ཞེ་ན།</s>
  </p>
  <p id="39">
    <s id="39:1">སྐྱེ་བའི་སྡུག་བསྔལ་ནས་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ཞེས་བྱ་བའི་བར་ནི་ཀུན་རྫོབ་ཀྱི་བདེན་པར་སྡུག་བསྔལ་བའོ། །</s>
  </p>
  <p id="40">
    <s id="40:1">མདོར་ན་ [75a.6]ཉེ་བར་ལེན་པའི་ཕུང་པོ་ལྔ་སྡུག་བསྔལ་ལོ་ཞེས་གསུངས་པ་ནི་དོན་དམ་པའི་བདེན་པར་སྡུག་བསྔལ་བའོ། །</s>
  </p>
  <p id="41">
    <s id="41:1">སྡུག་བསྔལ་གྱི་བདེན་པའི་སྤྱིའི་མཚན་ཉིད་གང་ཞེ་ན། </s>
  </p>
  <p id="42">
    <s id="42:1">མི་རྟག་པ་ཉིད་ཀྱི་མཚན་ཉིད་དང་། སྡུག་བསྔལ་བའི་མཚན་ཉིད་དང་། སྟོང་པའི་མཚན་ཉིད་དང་། བདག་ [75a.7]མེད་པའི་མཚན་ཉིད་དོ། །</s>
  </p>
  <p id="43">
    <s id="43:1">མི་རྟག་པའི་མཚན་ཉིད་གང་ཞེ་ན། </s>
  </p>
  <p id="44">
    <s id="44:1">གང་མེད་པའི་མཚན་ཉིད་དང་། རྣམ་པར་འཇིག་པའི་མཚན་ཉིད་དང་། འགྱུར་བའི་མཚན་ཉིད་དང་། འབྲལ་བའི་མཚན་ཉིད་དང་། ཉེ་བའི་མཚན་ཉིད་དང་། ཆོས་ཉིད་ཀྱི་མཚན་ཉིད་དང་། སྐད་ཅིག་གི་ [75b] [75b.1]མཚན་ཉིད་དང་། རྒྱུན་གྱི་མཚན་ཉིད་དང་། ནང་ལ་སོགས་པའི་མཚན་ཉིད་དང་། སེམས་སྣ་ཚོགས་ཀྱི་རྣམ་པར་འབྱུང་བའི་མཚན་ཉིད་དང་། ལོངས་སྤྱོད་ཕུན་སུམ་ཚོགས་པ་རྒུད་པའི་མཚན་ཉིད་དང་། སྣོད་འཇིག་པ་དང་འཆགས་པའི་མཚན་ཉིད་དོ། །</s>
  </p>
  <p id="45">
    <s id="45:1">མེད་པའི་མཚན་ཉིད་གང་ [75b.2]ཞེ་ན། </s>
  </p>
  <p id="46">
    <s id="46:1">གང་ཕུང་པོ་དང་ཁམས་དང་། སྐྱེ་མཆེད་རྣམས་ལ་བདག་དང་། བདག་གི་དུས་རྟག་ཏུ་མེད་པའོ། །</s>
  </p>
  <p id="47">
    <s id="47:1">རྣམ་པར་འཇིག་པའི་མཚན་ཉིད་གང་ཞེ་ན། </s>
  </p>
  <p id="48">
    <s id="48:1">གང་འདུ་བྱེད་སྐྱེས་པ་རྣམས་ཀྱི་རྣམ་པར་འཇིག་པའོ། །</s>
  </p>
  <p id="49">
    <s id="49:1">འགྱུར་བའི་མཚན་ཉིད་གང་ཞེ་ན། </s>
  </p>
  <p id="50">
    <s id="50:1">གང་འདུ་བྱེད་རྣམས་ [75b.3]གཞན་དང་གཞན་དུ་འགྱུར་བའོ། །</s>
  </p>
  <p id="51">
    <s id="51:1">འབྲལ་བའི་མཚན་ཉིད་གང་ཞེ་ན། </s>
  </p>
  <p id="52">
    <s id="52:1">གང་འདུ་བྱེད་རྣམས་ལ་དབང་བྱེད་པ་ཉམས་པ་དང་། གཞན་དག་གིས་བདག་གིར་བྱས་པའོ། །</s>
  </p>
  <p id="53">
    <s id="53:1">ཉེ་བའི་མཚན་ཉིད་གང་ཞེ་ན། </s>
  </p>
  <p id="54">
    <s id="54:1">མི་རྟག་པ་ཉིད་ཀྱིས་ནོན་པའོ། །</s>
  </p>
  <p id="55">
    <s id="55:1">ཆོས་ཉིད་ཀྱི་མཚན་ཉིད་གང་ཞེ་ན། </s>
  </p>
  <p id="56">
    <s id="56:1">[75b.4]མི་རྟག་པ་ཉིད་འབྱུང་བ་རྒྱུས་འབྲེལ་པའོ། །</s>
  </p>
  <p id="57">
    <s id="57:1">སྐད་ཅིག་གི་མཚན་ཉིད་གང་ཞེ་ན། </s>
  </p>
  <p id="58">
    <s id="58:1">འདུ་བྱེད་རྣམས་སྐད་ཅིག་གཅིག་ལས་ཕན་ཆད་དུ་མི་གནས་པའོ། །</s>
  </p>
  <p id="59">
    <s id="59:1">རྒྱུན་གྱི་མཚན་ཉིད་གང་ཞེ་ན། </s>
  </p>
  <p id="60">
    <s id="60:1">ཐོག་མ་མེད་པའི་དུས་ཀྱི་འདུ་བྱེད་རྣམས་ཀྱི་སྐྱེ་བའི་རྒྱུན་མི་འཆད་པའོ། །</s>
  </p>
  <p id="61">
    <s id="61:1">ནད་ལ་སོགས་པའི་ [75b.5]མཚན་ཉིད་གང་ཞེ་ན། </s>
  </p>
  <p id="62">
    <s id="62:1">ཁམས་དང་། ན་ཚོད་དང་། སྲོག་རྣམས་འགྱུར་བའོ། །</s>
  </p>
  <p id="63">
    <s id="63:1">སེམས་སྣ་ཚོགས་ཀྱི་རྣམ་པར་འབྱུང་བའི་མཚན་ཉིད་གང་ཞེ་ན། </s>
  </p>
  <p id="64">
    <s id="64:1">རེས་འགའ་འདོད་ཆགས་དང་བཅས་པའི་སེམས་དང་། རེས་འགའ་འདོད་ཆགས་དང་བྲལ་བ་དང་། དེ་བཞིན་དུ་ཞེ་སྡང་དང་བཅས་པ་ [75b.6]དང་། ཞེ་སྡང་དང་བྲལ་བ་དང་། གཏི་མུག་དང་བཅས་པ་དང་། གཏི་མུག་དང་བྲལ་བ་དང་། བསྡུས་པ་དང་། གཡེངས་པ་དང་། བྱིང་བ་དང་། རབ་ཏུ་གཟུང་བ་དང་། རྒོད་པ་དང་། མི་རྒོད་པ་དང་། ཉེ་བར་མ་ཞི་བ་དང་། ཉེ་བར་ཞི་བ་དང་། མཉམ་པར་གཞག་པ་དང་། མཉམ་ [75b.7]པར་མ་བཞག་པ་ལ་སོགས་པའི་རྣམ་པར་སེམས་ཀྱི་འབྱུང་བ་གང་ཡིན་པའོ། །</s>
  </p>
  <p id="65">
    <s id="65:1">ལོངས་སྤྱོད་འབྱོར་པ་རྒུད་པའི་མཚན་ཉིད་གང་ཞེ་ན། </s>
  </p>
  <p id="66">
    <s id="66:1">འབྱོར་པ་ཐམས་ཅད་ཀྱི་མཐའ་ནི་རྒུད་པ་ཉིད་དོ། །</s>
    <s id="66:2">སྣོད་འཇིག་པ་དང་འཆགས་པའི་མཚན་ཉིད་གང་ཞེ་ན།</s>
  </p>
  <p id="67">
    <s id="67:1">འཇིག་པར་བྱེད་པ་གསུམ་སྟེ།  མེ་དང་། [76a] [76a.1]ཆུ་དང་། རླུང་ངོ་། །</s>
  </p>
  <p id="68">
    <s id="68:1">འཇིག་པ་ན་བསྡུས་པ་གསུམ་སྟེ།  བསམ་གཏན་གཉིས་པ་དང་། གསུམ་པ་དང་། བཞི་པའོ། །</s>
  </p>
  <p id="69">
    <s id="69:1">བསམ་གཏན་བཞི་པ་ལ་ནི་གཞལ་མེད་ཁང་རྣམས་དང་ལྷན་ཅིག་འབྱུང་བ་དང་། ལྷན་ཅིག་འགགས་པས་འཇིག་ཅིང་འཆགས་སོ། ། </s>
  </p>
  <p id="70">
    <s id="70:1">[76a.2]བསྐལ་པ་བར་མ་གསུམ་སྟེ། </s>
  </p>
  <p id="71">
    <s id="71:1">མུ་གེའི་བསྐལ་པ་བར་མ་དང་། ནད་ཀྱི་བསྐལ་པ་བར་མ་དང་། མཚོན་ཆའི་བསྐལ་པ་བར་མ་སྟེ། </s>
  </p>
  <p id="72">
    <s id="72:1">དེ་དག་གིས་བསྐལ་པ་ཚར་ཕྱིན་པར་འགྱུར་རོ། །</s>
    <s id="72:2">མར་འབྲི་བ་བར་གྱི་བསྐལ་པ་གཅིག་དང་། ཡར་འཕེལ་བ་དང་མར་འབྲི་བ་{བཅྭ་,བཅོ་}བརྒྱད་དང་། [76a.3]ཡར་སྐྱེ་བ་གཅིག་སྟེ།</s>
  </p>
  <p id="73">
    <s id="73:1">བར་གྱི་བསྐལ་པ་ཉི་ཤུར་འཇིག་རྟེན་འཇིག་གོ། །</s>
  </p>
  <p id="74">
    <s id="74:1">བར་གྱི་བསྐལ་པ་ཉི་ཤུར་འཇིག་རྟེན་ཞིག་པར་འདུག་གོ། །</s>
  </p>
  <p id="75">
    <s id="75:1">བར་གྱི་བསྐལ་པ་ཉི་ཤུར་འཇིག་རྟེན་འཆགས་སོ། །</s>
  </p>
  <p id="76">
    <s id="76:1">བར་གྱི་བསྐལ་པ་ཉི་ཤུར་འཇིག་རྟེན་ཆགས་ནས་འདུག་གོ། །</s>
  </p>
  <p id="77">
    <s id="77:1">དེ་དག་ནི་བར་གྱི་ [76a.4]བསྐལ་པ་བརྒྱད་ཅུ་སྟེ།  དེ་ནི་བསྐལ་པ་ཆེན་པོའོ། །</s>
  </p>
  <p id="78">
    <s id="78:1">བསྐལ་པ་བགྲང་བའི་ཚུལ་དེས་གཟུགས་ན་སྤྱོད་པ་རྣམས་དང་། གཟུགས་མེད་པ་ན་སྤྱོད་པའི་ལྷ་རྣམས་ཀྱི་ཚེའི་ཚད་དོ། །</s>
  </p>
  <p id="79">
    <s id="79:1">སེམས་ཅན་དེ་དག་གི་ཚེ་ཟད་ཅིང་བསོད་ནམས་ཟད་ལ་ལས་ཀྱང་ཟད་ནས།  གནས་དེ་ [76a.5]ནས་ཤི་འཕོ་བར་འགྱུར་རོ། །</s>
    <s id="79:2">ཚེ་ཟད་པས་ཇི་ལྟ་བུ་ཞེ་ན།</s>
  </p>
  <p id="80">
    <s id="80:1">འཆི་བའི་དུས་ལ་བབ་པའོ། །</s>
  </p>
  <p id="81">
    <s id="81:1">བསོད་ནམས་ཟད་པས་ཇི་ལྟ་བུ་ཞེ་ན། </s>
  </p>
  <p id="82">
    <s id="82:1">དུས་མ་ཡིན་པར་འཆི་བ་སྟེ། </s>
  </p>
  <p id="83">
    <s id="83:1">འདི་ལྟར་སེམས་ཅན་དེ་དག་སྙོམས་པར་འཇུག་པའི་རོ་མྱང་བས་བསོད་ནམས་ཟད་པར་འགྱུར་ཏེ། </s>
  </p>
  <p id="84">
    <s id="84:1">དེས་ན་དུས་ལ་ [76a.6]མ་བབ་ཀྱང་འཆིའོ། །</s>
  </p>
  <p id="85">
    <s id="85:1">ལས་ཟད་པས་ཇི་ལྟ་བུ་ཞེ་ན། </s>
  </p>
  <p id="86">
    <s id="86:1">དེར་སྐྱེས་ནས་མྱོང་བར་འགྱུར་བ་དང་། ལན་གྲངས་གཞན་ལ་མྱོང་བར་འགྱུར་བའི་ལས་ཡོངས་སུ་གཏུགས་པའོ། །</s>
  </p>
  <p id="87">
    <s id="87:1">སྡུག་བསྔལ་གྱི་མཚན་ཉིད་གང་ཞེ་ན། </s>
  </p>
  <p id="88">
    <s id="88:1">སྡུག་བསྔལ་ཉིད་གསུམ་དང་། སྡུག་བསྔལ་རྣམ་པ་བརྒྱད་ [76a.7]ནི་སྡུག་བསྔལ་ཞེས་བྱ་བའོ། །</s>
    <s id="88:2">ཅིའི་ཕྱིར་གང་མི་རྟག་པ་དེ་སྡུག་བསྔལ་ཞེས་གསུངས་ཤེ་ན།</s>
  </p>
  <p id="89">
    <s id="89:1">མི་རྟག་པ་ཉིད་ནི་གཉིས་ཀྱི་ཆར་གཏོགས་པ་སྟེ། </s>
  </p>
  <p id="90">
    <s id="90:1">སྐྱེ་བའི་ཆར་གཏོགས་པ་དང་། འཇིག་པའི་ཆར་གཏོགས་པའོ། །</s>
  </p>
  <p id="91">
    <s id="91:1">སྐྱེ་བའི་ཆར་གཏོགས་པའི་མི་རྟག་པ་ཉིད་ལ་བརྟེན་ནས་སྡུག་བསྔལ་གྱི་ [76b] [76b.1]སྡུག་བསྔལ་ཉིད་རབ་ཏུ་ཤེས་སོ། །</s>
  </p>
  <p id="92">
    <s id="92:1">འཇིག་པའི་ཆར་གཏོགས་པའི་མི་རྟག་པ་ཉིད་ལ་བརྟེན་ནས་འགྱུར་བའི་སྡུག་བསྔལ་ཉིད་རབ་ཏུ་ཤེས་སོ། །</s>
  </p>
  <p id="93">
    <s id="93:1">དེ་གཉི་གའི་ཆར་གཏོགས་པའི་མི་རྟག་པ་ཉིད་ལ་བརྟེན་ནས་འདུ་བྱེད་ཀྱི་སྡུག་བསྔལ་ཉིད་རབ་ཏུ་ཤེས་སོ། །</s>
  </p>
  <p id="94">
    <s id="94:1">དེ་ལ་དགོངས་ཏེ་བཅོམ་ [76b.2]ལྡན་འདས་ཀྱིས་ངས་འདུ་བྱེད་མི་རྟག་པ་ཉིད་དང་། འདུ་བྱེད་འགྱུར་བ་ཉིད་ལ་དགོངས་ནས།  གང་ཅི་ཚོར་ཡང་རུང་། འདི་ནི་འདིར་སྡུག་བསྔལ་དུ་གསུངས་སོ་ཞེས་བཀའ་སྩལ་ཏོ། །</s>
  </p>
  <p id="95">
    <s id="95:1">ཡང་སྐྱེ་བ་དང་འཇིག་པའི་ཆོས་ཉིད་དང་རྗེས་སུ་འབྲེལ་པའི་འདུ་བྱེད་རྣམས་ལ་སྐྱེ་བ་ལ་སོགས་པ་ [76b.3]སྡུག་བསྔལ་བརྒྱད་མངོན་ཏེ། </s>
  </p>
  <p id="96">
    <s id="96:1">དེའི་ཕྱིར་སྡུག་བསྔལ་ཞེས་བྱའོ། །</s>
  </p>
  <p id="97">
    <s id="97:1">སྟོང་པའི་མཚན་ཉིད་གང་ཞེ་ན། </s>
  </p>
  <p id="98">
    <s id="98:1">གང་ལ་གང་མེད་པ་དེ་ནི་དེས་སྟོང་པར་ཡང་དག་པར་རྗེས་སུ་མཐོང་བ་སྟེ། </s>
  </p>
  <p id="99">
    <s id="99:1">འདི་ལ་ལྷག་མ་གང་ཡིན་པ་དེ་ནི་འདིར་ཡོད་པའོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། ། </s>
  </p>
  <p id="100">
    <s id="100:1">[76b.4]འདི་ནི་སྟོང་པ་ཉིད་ལ་འཇུག་པ་ཡང་དག་པའི་ལྟ་བ་སྟེ། </s>
  </p>
  <p id="101">
    <s id="101:1">ཕྱིན་ཅི་མ་ལོག་པ་ཞེས་བྱའོ། །</s>
  </p>
  <p id="102">
    <s id="102:1">གང་ན་ཅི་ཞིག་མེད་ཅེ་ན། </s>
  </p>
  <p id="103">
    <s id="103:1">ཕུང་པོ་དང་ཁམས་དང་སྐྱེ་མཆེད་རྣམས་ལ་རྟག་པ་དང་བརྟན་པ་དང་ཐེར་ཟུག་པ་དང་མི་འགྱུར་བའི་ཆོས་ཅན་དང་བདག་དང་བདག་གི་མེད་དོ། །</s>
  </p>
  <p id="104">
    <s id="104:1">དེ་ལྟ་བས་ན་དེ་དག་ནི་དེས་ [76b.5]སྟོང་ངོ་། །</s>
  </p>
  <p id="105">
    <s id="105:1">དེ་ལ་ལྷག་མ་ཡོད་པ་ཅི་ཞིག་ཅེ་ན། </s>
  </p>
  <p id="106">
    <s id="106:1">གང་བདག་མེད་པ་དེ་ཉིད་དེ། </s>
  </p>
  <p id="107">
    <s id="107:1">དེ་ལྟར་བདག་ནི་མེད་ཀྱི་བདག་མེད་པ་ནི་ཡོད་པར་སྟོང་པ་ཉིད་ཁོང་དུ་ཆུད་པར་བྱའོ། །</s>
  </p>
  <p id="108">
    <s id="108:1">འདི་ལས་དགོངས་ནས་བཅོམ་ལྡན་འདས་ཀྱིས་ཡོད་པ་ཡང་ཡོད་པར། མེད་པ་ཡང་མེད་པར་ཡང་དག་པ་ཇི་ [76b.6]ལྟ་བ་བཞིན་དུ་རབ་ཏུ་ཤེས་སོ། ། ཞེས་གསུངས་སོ། །</s>
  </p>
  <p id="109">
    <s id="109:1">ཡང་སྟོང་པ་ཉིད་རྣམ་པ་གསུམ་སྟེ། </s>
  </p>
  <p id="110">
    <s id="110:1">ངོ་བོ་ཉིད་ཀྱིས་སྟོང་པ་ཉིད་དང་། དེ་བཞིན་དུ་ཡོད་པ་མ་ཡིན་པའི་སྟོང་པ་ཉིད་དང་། རང་བཞིན་གྱི་སྟོང་པ་ཉིད་དོ། །</s>
  </p>
  <p id="111">
    <s id="111:1">དང་པོ་ནི་ཀུན་བརྟགས་པའི་ངོ་བོ་ཉིད་ཉེ་བར་གཟུང་བར་བལྟའོ། ། </s>
  </p>
  <p id="112">
    <s id="112:1">[76b.7]གཉིས་པ་ནི་གཞན་གྱི་དབང་གི་ངོ་བོ་ཉིད་ཉེ་བར་གཟུང་བའོ། །</s>
  </p>
  <p id="113">
    <s id="113:1">གསུམ་པ་ནི་ཡོངས་སུ་གྲུབ་པའི་ངོ་བོ་ཉིད་ཉེ་བར་གཟུང་བར་བལྟའོ། །</s>
  </p>
  <p id="114">
    <s id="114:1">བདག་མེད་པའི་མཚན་ཉིད་གང་ཞེ་ན། </s>
  </p>
  <p id="115">
    <s id="115:1">ཇི་ལྟར་བདག་ཏུ་སྨྲ་བ་རྣམས་ཀྱིས་བདག་ཏུ་བཏགས་པའི་མཚན་ཉིད་དེས། ཕུང་པོ་དང་ཁམས་དང་ [77a] [77a.1]སྐྱེ་མཆེད་རྣམས་མཚན་ཉིད་དང་བྲལ་བའོ། །</s>
  </p>
  <p id="116">
    <s id="116:1">ཕུང་པོ་དང་ཁམས་དང་སྐྱེ་མཆེད་རྣམས་ནི་བདག་གི་མཚན་ཉིད་ཀྱིས་བདག་མེད་པའོ། །</s>
  </p>
  <p id="117">
    <s id="117:1">འདི་ལ་དགོངས་ནས་བཅོམ་ལྡན་འདས་ཀྱིས་ཆོས་ཐམས་ཅད་བདག་མེད་པའོ་ཞེས་གསུངས་སོ། །</s>
  </p>
  <p id="118">
    <s id="118:1">བཅོམ་ལྡན་འདས་ཀྱིས་འདི་ [77a.2]དག་ཐམས་ཅད་ནི་ངའི་བ་མེད་དོ། །འདི་ནི་ང་མ་ཡིན་པའོ། །</s>
  </p>
  <p id="119">
    <s id="119:1">འདི་ནི་ངའི་བདག་མ་ཡིན་པ་སྟེ། </s>
  </p>
  <p id="120">
    <s id="120:1">དེ་ནི་འདི་བཞིན་ནོ་ཞེས་ཡང་དག་པའི་ཤེས་རབ་ཀྱིས་ཡང་དག་པ་ཇི་ལྟ་བ་བཞིན་དུ་བལྟ་བར་བྱའོ། །</s>
  </p>
  <p id="121">
    <s id="121:1">ཞེས་གསུངས་པ་འདིའི་དོན་ཅི་ཞེ་ན། </s>
  </p>
  <p id="122">
    <s id="122:1">ཕྱིའི་དངོས་པོ་འདི་ནི་བདག་གི་མ་ཡིན་ནོ། ། [77a.3]ནང་གི་དངོས་པོ་འདི་ནི་ང་མ་ཡིན་ནོ། །འདི་ནི་ངའི་བདག་མ་ཡིན་པའོ་ཞེས་བྱ་བར་དགོངས་ནས་ གསུངས་པ་སྟེ།</s>
    <s id="122:2">འདི་ལྟར་ཕྱིའི་དངོས་པོ་ལ་ནི་བདག་གི་རྣམ་པ་དང་། ནང་ལ་ནི་བདག་དང་བདག་གི་རྣམ་པབཀག་གོ། །</s>
  </p>
  <p id="123">
    <s id="123:1">སྐད་ཅིག་གི་མཚན་ཉིད་ནི་མི་རྟག་པ་ཉིད་དོ་ཞེས་གསུངས་པ་དེ་ཇི་ [77a.4]ལྟ་བུ་ཞེ་ན། </s>
  </p>
  <p id="124">
    <s id="124:1">ཇི་ལྟར་སེམས་དང་སེམས་ལས་བྱུང་བ་སྐད་ཅིག་མ་ཡིན་པ་དེ་ལྟར་གཟུགས་ཀྱང་སྐད་ཅིག་པར་བལྟ་སྟེ། </s>
  </p>
  <p id="125">
    <s id="125:1">སེམས་ཀྱིས་ཟིན་པ་དང་སེམས་དང་གྲུབ་པ་དང་བདེ་བ་གཅིག་པ་དང་། སེམས་འགྱུར་ན་དེ་འགྱུར་བ་དང་། སེམས་ཀྱི་གནས་ཡིན་པ་དང་། སེམས་ཀྱི་དབང་ [77a.5]གིས་བྱུང་བ་དང་། སེམས་དབང་སྒྱུར་བའི་ཕྱིར་རོ། །</s>
    <s id="125:2">ཡང་མཐར་འགྱུར་བར་དམིགས་པ་དང་། སྐྱེས་ནས་ ཀྱང་རྐྱེན་ལ་མི་ལྟོས་པར་རང་གི་ངང་གིས་རྣམ་པར་འཇིག་པའི་ཕྱིར་གཟུགས་ཀྱང་སྐད་ཅིག་པ་ཉིད་དུ་བལྟའོ། །</s>
  </p>
  <p id="126">
    <s id="126:1">གཟུགས་གང་ཡིན་པ་ཅི་ཡང་རུང་སྟེ། </s>
  </p>
  <p id="127">
    <s id="127:1">དེ་ཐམས་ཅད་འབྱུང་བ་ [77a.6]ཆེན་པོ་བཞི་དག་དང་། འབྱུང་བ་ཆེན་པོ་བཞི་དག་རྒྱུར་བྱས་པའོ། །</s>
  </p>
  <p id="128">
    <s id="128:1">ཞེས་གང་གསུངས་པ་དེ་ཅི་ལས་དགོངས་ཏེ་གསུངས་ཤེ་ན། </s>
  </p>
  <p id="129">
    <s id="129:1">སྲིད་པ་ལ་དགོངས་ནས་གསུངས་སོ། །</s>
  </p>
  <p id="130">
    <s id="130:1">ཕྱོགས་གཅིག་ལ་བརྟེན་པའི་དངོས་པོའི་དོན་ནི་རྒྱུར་བྱས་པའི་དོན་ཏེ། </s>
  </p>
  <p id="131">
    <s id="131:1">འདུས་པ་གང་ལས་འབྱུང་བ་གང་དམིགས་ [77a.7]པ་དེ་ནི་དེ་ན་ཡོད་དོ་ཞེས་བརྗོད་པར་བྱའོ། །</s>
  </p>
  <p id="132">
    <s id="132:1">འབྱུང་བ་གཅིག་ལས་གྱུར་པའི་འདུས་པ་ཡང་ཡོད། </s>
  </p>
  <p id="133">
    <s id="133:1">འབྱུང་བ་གཉིས་ལས་གྱུར་པ་ཡོད་པ་ནས།</s>
  </p>
  <p id="134">
    <s id="134:1"> འབྱུང་བ་ཐམས་ཅད་ལས་གྱུར་པ་ཡང་ཡོད་དོ། །</s>
  </p>
  <p id="135">
    <s id="135:1">རྒྱུར་བྱས་པའི་གཟུགས་ལ་ཡང་རྒྱུར་བྱས་པའི་གཟུགས་གང་འདུས་པ་གང་ལ་དམིགས་པ་དེ་ནི་ [77b] [77b.1]དེ་ན་ཡོད་པའོ་ཞེས་རིག་པར་བྱའོ། །</s>
  </p>
  <p id="136">
    <s id="136:1">རྡུལ་ཕྲ་རབ་བསགས་པ་ནི་གཟུགས་འདུས་པའོ་ཞེས་གང་བརྗོད་པ་དེ་ལ་རྡུལ་ཕྲ་རབ་ལུས་མེད་པར་རིག་པར་བྱའོ། །</s>
  </p>
  <p id="137">
    <s id="137:1">བློས་མཐར་རབ་ཏུ་ཕྱེ་ནས་རྡུལ་ཕྲ་རབ་ཏུ་རྣམ་པར་གཞག་སྟེ། </s>
  </p>
  <p id="138">
    <s id="138:1">རིལ་པོའི་འདུ་ཤེས་རྣམ་པར་གཞིག་པ་དང་། གཟུགས་ལ་ [77b.2]རྫས་སུ་ཡོངས་སུ་གྲུབ་པ་མེད་པར་འཇུག་པར་བྱ་བའི་ཕྱིར་རོ། །</s>
    <s id="138:2">ཡང་སྡུག་བསྔལ་འདི་ནི་ཤིན་ཏུ་རྒྱས་ལ་མ་བསྲབས་པ་དང་། བསྲབས་པ་དང་། བསྲབས་པ་ཡང་མ་ཡིན་ལ་མ་བསྲབས་པའང་ཡིན་པ་ཡང་ཡོད།</s>
  </p>
  <p id="139">
    <s id="139:1">བར་མ་མ་བསྲབས་པ་ཡང་ཡོད། </s>
  </p>
  <p id="140">
    <s id="140:1">བསྲབས་ལ་མ་བསྲབས་པ་ཡང་ཡོད། </s>
  </p>
  <p id="141">
    <s id="141:1">[77b.3]ཆེས་བསྲབས་ལ་བསྲབས་པ་ཡང་ཡོད། </s>
  </p>
  <p id="142">
    <s id="142:1">ཤིན་ཏུ་ཆེས་བསྲབས་ལ་བསྲབས་པ་ཡང་ཡོད། </s>
  </p>
  <p id="143">
    <s id="143:1">སྡུག་བསྔལ་མ་ཡིན་ལ་སྡུག་བསྔལ་དུ་སྣང་ཞིང་བསྲབས་པ་ཆེན་པོར་ཉེ་བར་གནས་པ་ཡང་ཡོད་དོ། །</s>
  </p>
  <p id="144">
    <s id="144:1">སྡུག་བསྔལ་ཤིན་ཏུ་རྒྱས་ལ་མ་བསྲབས་པ་གང་ཞེ་ན། </s>
  </p>
  <p id="145">
    <s id="145:1">གང་འདོད་པ་ན་སྤྱོད་པ་དགེ་བའི་རྩ་བ་མ་ [77b.4]བསགས་པ་རྣམས་ཀྱིའོ། །</s>
    <s id="145:2">བསྲབས་པ་གང་ཞེ་ན།</s>
  </p>
  <p id="146">
    <s id="146:1">དེ་ཉིད་ཐར་པའི་ཆ་དང་མཐུན་པ་སྐྱེས་པ་རྣམས་ཀྱིའོ། །</s>
    <s id="146:2">བསྲབས་པ་ཡང་ཡིན་ལ་མ་བསྲབས་པ་ཡང་ཡིན་པ་གང་ཞེ་ན།</s>
  </p>
  <p id="147">
    <s id="147:1">དེ་ཉིད་འཇིག་རྟེན་པས་འདོད་ཆགས་དང་བྲལ་བ་ཉིད་དུ་བྱ་བའི་ཕྱིར་དགེ་བའི་རྩ་བ་བསགས་པ་རྣམས་ཀྱིའོ། །</s>
    <s id="147:2">[77b.5]བར་མ་མ་བསྲབས་པ་གང་ཞེ་ན།</s>
  </p>
  <p id="148">
    <s id="148:1">གཟུགས་ཀྱི་ཁམས་སུ་སྐྱེས་པ་ཐར་པའི་ཆ་དང་མཐུན་པ་རྣམ་པར་སྤངས་པ་རྣམས་ཀྱིའོ། །</s>
    <s id="148:2">བསྲབས་ལ་མ་བསྲབས་པ་གང་ཞེ་ན།</s>
  </p>
  <p id="149">
    <s id="149:1">གཟུགས་མེད་པར་སྐྱེས་པཐར་པའི་ཆ་དང་མཐུན་པ་རྣམ་པར་སྤངས་པ་རྣམས་ཀྱིའོ། །</s>
    <s id="149:2">ཆེས་བསྲབས་ལ་བསྲབས་པ་གང་ [77b.6]ཞེ་ན།</s>
  </p>
  <p id="150">
    <s id="150:1">གང་སློབ་པ་རྣམས་ཀྱིའོ། །</s>
    <s id="150:2">ཤིན་ཏུ་ཆེས་བསྲབས་ལ་བསྲབས་པ་གང་ཞེ་ན།</s>
  </p>
  <p id="151">
    <s id="151:1">གང་མི་སློབ་པ་རྣམས་ཀྱི་སྲོག་གི་དབང་པོའི་རྐྱེན་གྱི་མིང་དང་གཟུགས་སོ། །</s>
  </p>
  <p id="152">
    <s id="152:1">སྡུག་བསྔལ་མ་ཡིན་ལ་སྡུག་བསྔལ་དུ་སྣང་ཞིང་བསྲབས་པ་ཆེན་པོར་ཉེ་བར་གནས་པ་གང་ཞེ་ན། </s>
  </p>
  <p id="153">
    <s id="153:1">གང་བྱང་ཆུབ་སེམས་ [77b.7]དཔའ་དམ་པའི་ཕ་རོལ་ཏུ་ཕྱིན་པ་ཐོབ་པ་རྣམས་ཀྱི་སྟེ། </s>
  </p>
  <p id="154">
    <s id="154:1">བསམས་བཞིན་དུ་སྲིད་པར་སྐྱེ་བའི་ཕྱིར་རོ། །</s>
    <s id="154:2">འཆི་བ་སྡུག་བསྔལ་ལོ་ཞེས་གང་གསུངས་པ་དེ་ལ་འཆི་བ་རྣམ་པ་གསུམ་སྟེ།</s>
  </p>
  <p id="155">
    <s id="155:1">དགེ་བའི་སེམས་ཡོད་པ་དང་། མི་དགེ་བའི་སེམས་ཡོད་པ་དང་། ལུང་དུ་མ་བསྟན་པའི་སེམས་ཡོད་པ་ [78a] [78a.1]སྟེ། </s>
  </p>
  <p id="156">
    <s id="156:1">རང་གི་དགེ་བའི་རྩ་བའི་སྟོབས་བསྐྱེད་པས་སམ། གཞན་གྱིས་བསྒྲུབས་པས་ཀྱང་རུང་སྟེ།  སེམས་ཀྱི་རྒྱུ་བ་གསལ་བ་ནི་དགེ་བའི་སེམས་ཡོད་པའི་འཆི་བར་བལྟའོ། །</s>
  </p>
  <p id="157">
    <s id="157:1">རང་གི་མི་དགེ་བའི་སེམས་བསྐྱེད་པས་སམ། གཞན་གྱིས་བསྒྲུབས་པས་ཀྱང་རུང་སྟེ།  [78a.2]སེམས་རྒྱུ་བ་གསལ་བ་ནི་མི་དགེ་བའི་སེམས་ཡོད་པའི་འཆི་བར་བལྟའོ། །</s>
  </p>
  <p id="158">
    <s id="158:1">སེམས་ཀྱི་རྒྱུ་བ་གསལ་ཡང་རུང་མི་གསལ་ཡང་རུང་རྐྱེན་དེ་གཉི་ག་མ་ཚང་བའི་ཕྱིར་མངོན་པར་འདུ་བྱེད་མི་ནུས་པ་ཡང་རུང་སྟེ།  ལུང་དུ་མ་བསྟན་པའི་སེམས་ཡོད་པའི་འཆི་བར་བལྟའོ། །</s>
  </p>
  <p id="159">
    <s id="159:1">དགེ་བ་བྱེད་ [78a.3]པའི་ལུས་ནི་ཐོག་མ་ཉིད་སྨད་གྲང་བར་འགྱུར།</s>
    <s id="159:2">མི་དགེ་བ་བྱེད་པའི་ལུས་ནི་སྟོད་གྲང་བར་འགྱུར་རོ། །</s>
    <s id="159:3">དེ་ལ་མི་དགེ་བ་བྱེད་པའི་བར་མ་དོའི་སྲིད་པ་མངོན་པར་འགྲུབ་པ་ནི། དཔེར་ན་ཕྱར་བ་ནག་པོའམ། མཚན་མོ་མུན་པ་མུན་ནག་ཏུ་སྣང་བ་ལྟ་བུའོ། །</s>
  </p>
  <p id="160">
    <s id="160:1">དགེ་བ་བྱེད་པ་ནི་དཔེར་ན་ [78a.4]སྣམ་བུ་དཀར་པོའམ། ཟླ་བའི་འོད་དང་བཅས་པའི་མཚན་མོར་སྣང་བ་ལྟ་བུའོ། །</s>
  </p>
  <p id="161">
    <s id="161:1">བར་མ་དོའི་སྲིད་པ་ནི་འདོད་པའི་ཁམས་དང་གཟུགས་ཀྱི་ཁམས་སུ་སྐྱེ་བ་ནའོ། །</s>
  </p>
  <p id="162">
    <s id="162:1">གཟུགས་མེད་པ་ནས་ནི་འཆི་འཕོ་བ་ནའོ། །</s>
  </p>
  <p id="163">
    <s id="163:1">དེ་ནི་ཡིད་ལས་བྱུང་བ་དང་དྲི་ཟ་ཞེས་ཀྱང་བྱའོ། །</s>
  </p>
  <p id="164">
    <s id="164:1">དེ་ལྟར་ཐོགས་ན་ [78a.5]ཞག་བདུན་གནས་ཏེ། </s>
  </p>
  <p id="165">
    <s id="165:1">དེ་ཚུན་ཆད་ཀྱིས་འཆི་འཕོའོ། །</s>
    <s id="165:2">ཇི་སྟེ་ན་ལྡོག་གོ། །</s>
  </p>
  <p id="166">
    <s id="166:1">དེ་ན་གནས་པ་ཡང་ལས་སོག་གོ། །</s>
    <s id="166:2">སྐལ་བ་མཉམ་པའི་སེམས་ཅན་རྣམས་ཀྱང་མཐོང་ངོ་། །</s>
  </p>
  <p id="167">
    <s id="167:1">གང་དུ་སྐྱེ་བར་འགྱུར་བ་དེའི་བྱད་གཟུགས་སོ། །</s>
  </p>
  <p id="168">
    <s id="168:1">འགྲོ་བ་ལ་ཐགས་ཐོགས་མེད་དོ། །</s>
  </p>
  <p id="169">
    <s id="169:1">རྫུ་འཕྲུལ་ [78a.6]དང་ལྡན་པ་བཞིན་དུ་མྱུར་དུ་འགྲོ་ཞིང་སྐྱེ་བའི་གནས་སུ་ཐོགས་སོ། །</s>
  </p>
  <p id="170">
    <s id="170:1">སྲང་མདའི་མཐོན་དམན་གྱི་ཚུལ་དུ་འཆི་འཕོ་ཞིང་ཉིང་མཚམས་སྦྱོར་རོ། །</s>
    <s id="170:2">བར་མ་དོའི་སྲིད་པ་ན་གནས་པ་ནི་སྐྱེ་བའི་གནས་ལ་འདོད་ཆགས་བསྐྱེད་དེ།</s>
  </p>
  <p id="171">
    <s id="171:1">དེ་ལས་གཞན་པའི་ཉོན་མོངས་པ་ནི་རྐྱེན་དུ་འགྱུར་རོ། །</s>
    <s id="171:2">འདོད་ [78a.7]ཆགས་དང་བཅས་པར་བར་མ་དོའི་སྲིད་པ་འགག་ཅིང་ནུར་ནུར་པོ་རྣམ་པར་ཤེས་པ་དང་བཅས་པ་འབྱུང་སྟེ།</s>
  </p>
  <p id="172">
    <s id="172:1">དེ་ནི་རྣམ་པར་སྨིན་པའོ། །</s>
  </p>
  <p id="173">
    <s id="173:1">དེའི་འོག་ཏུ་རྟེན་ཅིང་འབྲེལ་པར་འབྱུང་བ་ལས་ཇི་སྐད་འབྱུང་བ་བཞིན།</s>
    <s id="173:2">སྐྱེ་གནས་བཞི་པོ་སྒོ་ང་ལས་སྐྱེ་བ་དང་། མངལ་ནས་སྐྱེ་བ་དང་། དྲོད་གཤེར་ལས་ [78b] [78b.1]སྐྱེ་བ་དང་། བརྫུས་ཏེ་སྐྱེ་བར་དབང་པོ་མངོན་པར་འགྲུབ་པོ། །</s>
    <s id="173:3">ཀུན་འབྱུང་བའི་བདེན་པ་གང་ཞེ་ན།</s>
  </p>
  <p id="174">
    <s id="174:1">ཉོན་མོངས་པ་དང་། ཉོན་མོངས་པའི་དབང་གིས་བྱུང་བའི་ལས་སོ། །</s>
  </p>
  <p id="175">
    <s id="175:1">གཙོ་བོར་བསྟན་པ་ནི། བཅོམ་ལྡན་འདས་ཀྱིས་སྲེད་པ་ཡང་འབྱུང་བ་ཅན་དགའ་བའི་འདོད་ཆགས་དང་ལྡན་ [78b.2]པ་དེ་དང་དེར་མངོན་པར་དགའ་བ་ལ་ཀུན་འབྱུང་བའི་བདེན་པར་བསྟན་པས་བསྟན་ཏོ། །</s>
  </p>
  <p id="176">
    <s id="176:1">གཙོ་བོའི་དོན་གང་ཞེ་ན། </s>
  </p>
  <p id="177">
    <s id="177:1">གང་ཐམས་ཅད་དུ་འགྲོ་བའི་དོན་ཏོ། །</s>
  </p>
  <p id="178">
    <s id="178:1">ཐམས་ཅད་དུ་འགྲོ་བའི་དོན་གང་ཞེ་ན། </s>
  </p>
  <p id="179">
    <s id="179:1">འདི་ལྟར་སྲེད་པ་དངོས་པོ་ཐམས་ཅད་དུ་འགྲོ་བ་དང་། གནས་སྐབས་ཐམས་ [78b.3]ཅད་དུ་འགྲོ་བ་དང་། དུས་ཐམས་ཅད་དུ་འགྲོ་བ་དང་། ཁམས་ཐམས་ཅད་དུ་འགྲོ་བ་དང་། ཚོལ་བ་ཐམས་ཅད་དུ་འགྲོ་བ་དང་། རྣམ་པ་ཐམས་ཅད་དུ་འགྲོ་བའོ། །</s>
  </p>
  <p id="180">
    <s id="180:1">ཉོན་མོངས་པ་གང་ཞེ་ན།</s>
    <s id="180:2">གྲངས་དང་། མཚན་ཉིད་དང་། འབྱུང་བ་དང་། དམིགས་པ་དང་། མཚུངས་ [78b.4]པར་ལྡན་པ་དང་། རྣམ་གྲངས་དང་། ལོག་པར་ཞུགས་པ་དང་། ཁམས་དང་། རིས་དང་། སྤོང་བས་ཀྱང་ཉོན་མོངས་པར་བལྟའོ། །</s>
  </p>
  <p id="181">
    <s id="181:1">གྲངས་གང་ཞེ་ན།</s>
    <s id="181:2">ཉོན་མོངས་པ་དྲུག་གམ་བཅུའོ། །</s>
  </p>
  <p id="182">
    <s id="182:1">ཉོན་མོངས་པ་དྲུག་གང་ཞེ་ན། འདོད་ཆགས་དང་། ཁོང་ཁྲོ་བ་དང་། ང་རྒྱལ་དང་། [78b.5]མ་རིག་པ་དང་། ཐེ་ཚོམ་དང་། ལྟ་བའོ། །</s>
  </p>
  <p id="183">
    <s id="183:1">དེ་དག་ཉིད་ལྟ་བ་རྣམ་པ་ལྔའི་བྱེ་བྲག་གིས་བཅུར་འགྱུར་རོ། །</s>
    <s id="183:2">མཚན་ཉིད་གང་ཞེ་ན།</s>
  </p>
  <p id="184">
    <s id="184:1">ཆོས་གང་འབྱུང་བ་ན་རབ་ཏུ་མ་ཞི་བའི་མཚན་ཉིད་དུ་འབྱུང་སྟེ། </s>
  </p>
  <p id="185">
    <s id="185:1">དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་འབྱུང་བ་དེ་ཉོན་མོངས་པའི་མཚན་ཉིད་དོ། ། </s>
  </p>
  <p id="186">
    <s id="186:1">[78b.6]འབྱུང་བ་གང་ཞེ་ན།</s>
    <s id="186:2">ཉོན་མོངས་པའི་བག་ལ་ཉལ་མ་སྤངས་པར་གྱུར་པ་དང་། ཉོན་མོངས་པའི་གནས་ཀྱི་ཆོས་ཀྱང་སྣང་བར་གྱུར་པ་དང་། དེ་ལ་ཡང་ཚུལ་བཞིན་མ་ཡིན་པ་ཡིད་ལ་བྱེད་པ་ཉེ་བར་གནས་པ་ཡིན་ཏེ</s>
  </p>
  <p id="187">
    <s id="187:1">དེ་ལྟ་བུ་ལས་ཉོན་མོངས་པ་འབྱུང་བར་འགྱུར་རོ། །</s>
    <s id="187:2">དམིགས་པ་གང་ [78b.7]ཞེ་ན།</s>
  </p>
  <p id="188">
    <s id="188:1">ཉོན་མོངས་པ་ཐམས་ཅད་ནི་ཉོན་མོངས་པ་ཐམས་ཅད་ཀྱི་དམིགས་པར་བལྟའོ། །</s>
  </p>
  <p id="189">
    <s id="189:1">ཉོན་མོངས་པའི་གཞི་ཡང་དམིགས་པའོ། །</s>
  </p>
  <p id="190">
    <s id="190:1">མ་རིག་པ་དང་། ལྟ་བ་དང་། ཐེ་ཚོམ་མ་གཏོགས་པར་འདོད་པ་ན་སྤྱོད་པའི་ཉོན་མོངས་པ་ནི་ས་གོང་མ་ལ་མི་དམིགས་སོ། །</s>
  </p>
  <p id="191">
    <s id="191:1">ས་གོང་མ་པའི་ཉོན་ [79a] [79a.1]མོངས་པ་ནི་ས་འོག་མ་ལ་དམིགས་པ་མ་ཡིན་ནོ། །</s>
  </p>
  <p id="192">
    <s id="192:1">འགོག་པ་དང་ལམ་ལ་དམིགས་པའི་ཉོན་མོངས་པ་གང་ཡིན་པ་དེ་ནི་དེ་དག་ལ་དམིགས་པ་མ་ཡིན་པར་བལྟ་སྟེ།</s>
    <s id="192:2">དེའི་དམིགས་པ་ནི་དེས་ཡོངས་སུ་རྟོག་པའོ། །</s>
  </p>
  <p id="193">
    <s id="193:1">གཞི་མེད་པ་ལ་དམིགས་པའི་ཉོན་མོངས་པ་ནི་ [79a.2]ལྟ་བ་དང་མཚུངས་པར་ལྡན་པའོ། །</s>
    <s id="193:2">དེ་ལས་གཞན་པ་ནི་གཞི་དང་བཅས་པ་ལ་དམིགས་པའོ། །</s>
  </p>
  <p id="194">
    <s id="194:1">མཚུངས་པར་ལྡན་པ་གང་ཞེ་ན། </s>
  </p>
  <p id="195">
    <s id="195:1">འདོད་ཆགས་ནི་ཁོང་ཁྲོ་བ་དང་མཚུངས་པར་ལྡན་པ་མ་ཡིན་ནོ། །</s>
  </p>
  <p id="196">
    <s id="196:1">ཁོང་ཁྲོ་བ་དང་ཇི་ལྟ་བར་ཐེ་ཚོམ་དང་ཡང་དེ་བཞིན་ནོ། །</s>
  </p>
  <p id="197">
    <s id="197:1">ལྷག་མ་ནི་དེ་དང་ [79a.3]མཚུངས་པར་ལྡན་ནོ། །</s>
  </p>
  <p id="198">
    <s id="198:1">འདོད་ཆགས་དང་ཁོང་ཁྲོ་བ་ཇི་ལྟ་བ་དེ་བཞིན་དུ་ཁོང་ཁྲོ་བ་ཡང་འདོད་ཆགས་དང་ང་རྒྱལ་དང་ལྟ་བ་དང་མཚུངས་པར་ལྡན་པ་མ་ཡིན་ནོ། །</s>
  </p>
  <p id="199">
    <s id="199:1">ང་རྒྱལ་ནི་ཁོང་ཁྲོ་བ་དང་ཐེ་ཚོམ་དང་མཚུངས་པར་ལྡན་པ་མ་ཡིན་ནོ། །</s>
  </p>
  <p id="200">
    <s id="200:1">མ་རིག་པ་ནི་ཉོན་མོངས་པ་ཐམས་ཅད་དང་ [79a.4]མཚུངས་པར་ལྡན་པ་དང་མ་འདྲེས་པ་ཡང་ཡིན་ནོ། །</s>
  </p>
  <p id="201">
    <s id="201:1">མ་འདྲེས་པ་ནི་བདེན་པ་རྣམས་མི་ཤེས་པའོ། །</s>
  </p>
  <p id="202">
    <s id="202:1">ལྟ་བ་ནི་ཁོང་ཁྲོ་བ་དང་ཐེ་ཚོམ་དང་མཚུངས་པར་ལྡན་པ་མ་ཡིན་ནོ། །</s>
  </p>
  <p id="203">
    <s id="203:1">ཐེ་ཚོམ་ནི་འདོད་ཆགས་དང་ང་རྒྱལ་དང་ལྟ་བ་དང་མཚུངས་པར་ལྡན་པ་མ་ཡིན་ནོ། །</s>
  </p>
  <p id="204">
    <s id="204:1">ཁྲོ་བ་ལ་སོགས་པ་ [79a.5]ཉེ་བའི་ཉོན་མོངས་པ་རྣམས་ནི་ཕན་ཚུན་མཚུངས་པར་ལྡན་པ་མ་ཡིན་ནོ། །</s>
  </p>
  <p id="205">
    <s id="205:1">ངོ་ཚ་མེད་པ་དང་ཁྲེལ་མེད་པ་ནི་མི་དགེ་བ་ཐམས་ཅད་དང་མཚུངས་པར་ལྡན་ནོ། །</s>
  </p>
  <p id="206">
    <s id="206:1">རྨུགས་པ་དང་། རྒོད་པ་དང་། མ་དད་པ་དང་། ལེ་ལོ་དང་། བག་མེད་པ་ནི་ཉོན་མོངས་པ་ཅན་ཐམས་ཅད་དང་མཚུངས་པར་ [79a.6]ལྡན་ནོ། །</s>
  </p>
  <p id="207">
    <s id="207:1">རྣམ་གྲངས་གང་ཞེ་ན།</s>
    <s id="207:2">ཀུན་ཏུ་སྦྱོར་བ་དང་། འཆིང་བ་དང་། བག་ལ་ཉལ་དང་། ཉེ་བའི་ཉོན་མོངས་པ་དང་། ཀུན་ནས་དཀྲིས་པ་དང་། ཆུ་བོ་དང་། སྦྱོར་བ་དང་། ཉེ་བར་ལེན་པ་དང་། མདུད་པ་དང་། སྒྲིབ་པ་དང་། ཐ་བ་དང་། དྲི་མ་དང་། སྡིག་པ་དང་། ཟུག་ [79a.7]རྔུ་དང་། ཅི་ཡང་དང་། ཉེས་པར་སྤྱོད་པ་དང་། ཟག་པ་དང་། ཕོངས་པ་དང་། ཡོངས་སུ་གདུང་བ་དང་། འཁྲུག་པ་དང་། འཐབ་པ་དང་། རིམས་ནད་དང་། ནགས་སྦྱོར་དང་། གགས་ཞེས་བྱ་བ་དག་གོ། །</s>
  </p>
  <p id="208">
    <s id="208:1">ཀུན་ཏུ་སྦྱོར་བ་རྣམས་ནི་དུ་ཞིག།</s>
    <s id="208:2">ཇི་ལྟར་གང་དུ་སྦྱོར་ཞེ་ན།</s>
  </p>
  <p id="209">
    <s id="209:1">ཀུན་ཏུ་སྦྱོར་ [79b] [79b.1]བ་དགུ་སྟེ། </s>
  </p>
  <p id="210">
    <s id="210:1">རྗེས་སུ་ཆགས་པའི་ཀུན་ཏུ་སྦྱོར་བ་དང་། ཁོང་ཁྲོ་བའི་ཀུན་ཏུ་སྦྱོར་བ་དང་། ང་རྒྱལ་གྱི་ཀུན་ཏུ་སྦྱོར་བ་དང་། མ་རིག་པའི་ཀུན་ཏུ་སྦྱོར་བ་དང་། ལྟ་བའི་ཀུན་ཏུ་སྦྱོར་བ་དང་། མཆོག་ཏུ་འཛིན་པའི་ཀུན་ཏུ་སྦྱོར་བ་དང་། ཐེ་ཚོམ་གྱི་ཀུན་ཏུ་སྦྱོར་བ་དང་། ཕྲག་དོག་གི་ [79b.2]ཀུན་ཏུ་སྦྱོར་བ་དང་། སེར་སྣའི་ཀུན་ཏུ་སྦྱོར་བའོ། །</s>
  </p>
  <p id="211">
    <s id="211:1">རྗེས་སུ་ཆགས་པའི་ཀུན་ཏུ་སྦྱོར་བ་ནི་ཁམས་གསུམ་པའི་འདོད་ཆགས་སོ། །</s>
  </p>
  <p id="212">
    <s id="212:1">རྗེས་སུ་ཆགས་པའི་ཀུན་ཏུ་སྦྱོར་བ་དང་ལྡན་པ་ནི་ཁམས་གསུམ་པ་ལ་ཡིད་འབྱུང་བར་མི་འགྱུར་རོ། །</s>
    <s id="212:2">ཡིད་མི་འབྱུང་བས་མི་དགེ་བ་སྤྱོད་ཅིང་དགེ་བ་མི་ [79b.3]སྤྱོད་དོ། །</s>
    <s id="212:3">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་ཀུན་ཏུ་སྦྱོར་རོ། །</s>
    <s id="212:4">ཁོང་ཁྲོ་བའི་ཀུན་ཏུ་སྦྱོར་བ་ནི་སེམས་ཅན་དང་སྡུག་བསྔལ་དང་སྡུག་བསྔལ་གྱི་གནས་ཀྱི་ཆོས་རྣམས་ལ་སེམས་ཀྱི་ཀུན་ནས་མནར་སེམས་པའོ། །</s>
  </p>
  <p id="213">
    <s id="213:1">ཁོང་ཁྲོ་བའི་ཀུན་ཏུ་སྦྱོར་བ་ [79b.4]དང་ལྡན་པ་ནི་ཁོང་ཁྲོ་བའི་རྒྱུ་ལས་སེམས་ཡལ་བར་མི་འདོར་ཏེ། </s>
  </p>
  <p id="214">
    <s id="214:1">དེས་ན་མི་དགེ་བ་སྤྱོད་ཅིང་དགེ་བ་མི་སྤྱོད་དོ། །</s>
  </p>
  <p id="215">
    <s id="215:1">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="215:2">ང་རྒྱལ་གྱི་ཀུན་ཏུ་སྦྱོར་བ་ནི་ང་རྒྱལ་བདུན་ཏེ།</s>
  </p>
  <p id="216">
    <s id="216:1">ང་རྒྱལ་དང་། ཆེ་བའི་ང་རྒྱལ་དང་། [79b.5]ང་རྒྱལ་ལས་ཀྱང་ང་རྒྱལ་དང་། ངའོ་སྙམ་པའི་ང་རྒྱལ་དང་། མངོན་པའི་ང་རྒྱལ་དང་། ཅུང་ཟད་སྙམ་པའི་ང་རྒྱལ་དང་། ལོག་པའི་ང་རྒྱལ་ལོ། །</s>
    <s id="216:2">ང་རྒྱལ་གང་ཞེ་ན།</s>
  </p>
  <p id="217">
    <s id="217:1">ཆུང་ངུ་བས་བདག་ཆེ་བའམ། མཚུངས་པ་དང་མཚུངས་སོ་སྙམ་དུ་སེམས་ཁེངས་པ་གང་ཡིན་པའོ། །</s>
  </p>
  <p id="218">
    <s id="218:1">ཆེ་ [79b.6]བའི་ང་རྒྱལ་གང་ཞེ་ན། </s>
  </p>
  <p id="219">
    <s id="219:1">མཚུངས་པ་བས་བདག་ཆེ་བའམ། ཆེ་བ་དང་མཚུངས་སོ་སྙམ་དུ་སེམས་ཁེངས་པ་གང་ཡིན་པའོ། །</s>
  </p>
  <p id="220">
    <s id="220:1">ང་རྒྱལ་ལས་ཀྱང་ང་རྒྱལ་གང་ཞེ་ན། </s>
  </p>
  <p id="221">
    <s id="221:1">ཆེ་བ་བས་ཀྱང་བདག་ཆེས་ཆེའོ་སྙམ་དུ་སེམས་ཁེངས་པ་གང་ཡིན་པའོ། །</s>
  </p>
  <p id="222">
    <s id="222:1">ངའོ་སྙམ་པའི་ང་རྒྱལ་གང་ཞེ་ན། </s>
  </p>
  <p id="223">
    <s id="223:1">ཉེ་བར་ [79b.7]ལེན་པའི་ཕུང་པོ་ལྔ་པོ་རྣམས་ལ་བདག་གམ་བདག་གིར་ཡང་དག་པར་རྗེས་སུ་ལྟ་བའི་སེམས་ཁེངས་པ་གང་ཡིན་པའོ། །</s>
  </p>
  <p id="224">
    <s id="224:1">མངོན་པའི་ང་རྒྱལ་གང་ཞེ་ན། </s>
  </p>
  <p id="225">
    <s id="225:1">གོང་མའི་ཁྱད་པར་ཐོབ་པར་བྱ་བ་མ་ཐོབ་པར་བདག་གིས་ཐོབ་པོ་སྙམ་དུ་སེམས་ཁེངས་པ་གང་ཡིན་པའོ། །</s>
  </p>
  <p id="226">
    <s id="226:1">ཅུང་ཟད་སྙམ་པའི་ང་རྒྱལ་ [80a] [80a.1]གང་ཞེ་ན། </s>
  </p>
  <p id="227">
    <s id="227:1">ཆེས་འཕགས་པ་བས་བདག་ཅུང་ཟད་གཅིག་གིས་ཆུང་ངོ་སྙམ་དུ་སེམས་ཁེངས་པ་གང་ཡིན་པའོ། །</s>
  </p>
  <p id="228">
    <s id="228:1">ལོག་པའི་ང་རྒྱལ་གང་ཞེ་ན། </s>
  </p>
  <p id="229">
    <s id="229:1">ཡོན་ཏན་མ་ཡིན་པ་དང་ལྡན་པ་ལ། བདག་ཡོན་ཏན་དང་ལྡན་ནོ་སྙམ་དུ་སེམས་ཁེངས་པ་གང་ཡིན་པའོ། །</s>
  </p>
  <p id="230">
    <s id="230:1">ང་རྒྱལ་གྱི་ [80a.2]ཀུན་ཏུ་སྦྱོར་བ་དང་ལྡན་པ་ནི་ངར་འཛིན་པ་དང་། ང་ཡིར་འཛིན་པ་ཡོངས་སུ་མི་ཤེས་སོ། །</s>
  </p>
  <p id="231">
    <s id="231:1">ཡོངས་སུ་མ་ཤེས་ན་ངར་འཛིན་པ་དང་ང་ཡིར་འཛིན་པ་ལ་མངོན་པར་ཞེན་ནས་མི་དགེ་བ་སྤྱོད་ཅིང་དགེ་བ་མི་སྤྱོད་དེ། </s>
  </p>
  <p id="232">
    <s id="232:1">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="232:2">[80a.3]མ་རིག་པའི་ཀུན་ཏུ་སྦྱོར་བ་ནི་ཁམས་གསུམ་པའི་མི་ཤེས་པའོ། །</s>
  </p>
  <p id="233">
    <s id="233:1">མ་རིག་པའི་ཀུན་ཏུ་སྦྱོར་བ་དང་ལྡན་པ་ནི་སྡུག་བསྔལ་གྱི་ཆོས་རྣམས་དང་ཀུན་འབྱུང་བའི་ཆོས་རྣམས་ལ་ལྷག་པར་ཆགས་སོ། །</s>
  </p>
  <p id="234">
    <s id="234:1">དེ་དག་ལ་ལྷག་པར་ཆགས་པས་མི་དགེ་བ་སྤྱོད་ཅིང་དགེ་བ་མི་སྤྱོད་དོ། </s>
  </p>
  <p id="235">
    <s id="235:1">དེས་ཕྱི་མ་ལ་སྡུག་ [80a.4]བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="235:2">ལྟ་བའི་ཀུན་ཏུ་སྦྱོར་བ་ནི་ལྟ་བ་གསུམ་སྟེ།</s>
  </p>
  <p id="236">
    <s id="236:1">འཇིག་ཚོགས་ལ་ལྟ་བ་དང་། མཐར་འཛིན་པར་ལྟ་བ་དང་། ལོག་པར་ལྟ་བའོ། །</s>
    <s id="236:2">ལྟ་བའི་ཀུན་ཏུ་སྦྱོར་བ་དང་ལྡན་པ་ནི་ལོག་པས་ངེས་པར་འབྱུང་བ་ཡོངས་སུ་ཚོལ་ལོ། །</s>
    <s id="236:3">མངོན་ [80a.5]པར་ཞེན་ཏོ། །</s>
  </p>
  <p id="237">
    <s id="237:1">ལོག་པས་ངེས་པར་འབྱུང་བ་ལ་མངོན་པར་ཞེན་པས་མི་དགེ་བ་སྤྱོད་ཅིང་དགེ་བ་མི་སྤྱོད་དེ། </s>
  </p>
  <p id="238">
    <s id="238:1">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="238:2">མཆོག་ཏུ་འཛིན་པའི་ཀུན་ཏུ་སྦྱོར་བ་ནི་ལྟ་བ་མཆོག་ཏུ་འཛིན་པ་དང་། ཚུལ་ཁྲིམས་དང་། [80a.6]བརྟུལ་ཞུགས་མཆོག་ཏུ་འཛིན་པའོ། །</s>
  </p>
  <p id="239">
    <s id="239:1">མཆོག་ཏུ་འཛིན་པའི་ཀུན་ཏུ་སྦྱོར་བ་དང་ལྡན་པ་ནི་ལོག་པས་ངེས་པར་འབྱུང་བའི་ཐབས་ལ་མངོན་པར་ཞེན་པས་མི་དགེ་བ་སྤྱོད་ཅིང་དགེ་བ་མི་སྤྱོད་དོ། </s>
  </p>
  <p id="240">
    <s id="240:1">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="240:2">ཐེ་ཚོམ་གྱི་ཀུན་ [80a.7]ཏུ་སྦྱོར་བ་ནི་བདེན་པ་རྣམས་ལ་ཡིད་གཉིས་ཟ་བའོ། །</s>
    <s id="240:3">ཐེ་ཚོམ་གྱི་ཀུན་ཏུ་སྦྱོར་བ་དང་ལྡན་པ་ནི་སངས་རྒྱས་དཀོན་མཆོག་ལ་སོམ་ཉི་ཟ་ཞིང་། ཆོས་དཀོན་མཆོག་དང་དགེ་འདུན་དཀོན་མཆོག་ལ་སོམ་ཉི་ཟ་བའོ། །</s>
  </p>
  <p id="241">
    <s id="241:1">དཀོན་མཆོག་རྣམས་ལ་སོམ་ཉི་ཟ་བས་ལེགས་པར་བསྒྲུབ་པར་མི་འགྱུར་རོ། །</s>
    <s id="241:2">[80b] [80b.1]དཀོན་མཆོག་རྣམས་ལ་ལེགས་པར་མི་བསྒྲུབ་པས་མི་དགེ་བ་སྤྱོད་ཅིང་དགེ་བ་མི་སྤྱོད་དེ</s>
  </p>
  <p id="242">
    <s id="242:1">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="242:2">ཕྲག་དོག་གི་ཀུན་ཏུ་སྦྱོར་བ་ནི་རྙེད་པ་དང་བཀུར་སྟི་ལ་ལྷག་པར་ཆགས་པས་ཕ་རོལ་གྱི་ཕུན་སུམ་ཚོགས་པ་ལ་ [80b.2]མི་བཟོད་པར་བྱས་པའི་སེམས་ཁོང་ནས་འཁྲུག་པའོ། །</s>
  </p>
  <p id="243">
    <s id="243:1">ཕྲག་དོག་གི་ཀུན་ཏུ་སྦྱོར་བ་དང་ལྡན་པ་ནི་རྙེད་པ་དང་བཀུར་སྟི་གཅེས་སུ་འཛིན་པ་ཡིན་གྱི་ཆོས་གཅེས་སུ་འཛིན་པ་མ་ཡིན་ནོ། །</s>
  </p>
  <p id="244">
    <s id="244:1">རྙེད་པ་དང་བཀུར་སྟི་གཅེས་སུ་འཛིན་པས་མི་དགེ་བ་སྤྱོད་ཅིང་དགེ་བ་མི་སྤྱོད་དེ། </s>
  </p>
  <p id="245">
    <s id="245:1">དེས་ཕྱི་མ་ལ་ [80b.3]སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="245:2">སེར་སྣའི་ཀུན་ཏུ་སྦྱོར་བ་ནི་རྙེད་པ་དང་བཀུར་སྟི་ལ་ལྷག་པར་ཆགས་པ་ཉིད་ཡོ་བྱད་རྣམས་ལ་སེམས་ཀུན་ཏུ་འཛིན་པའོ། །</s>
  </p>
  <p id="246">
    <s id="246:1">སེར་སྣའི་ཀུན་ཏུ་སྦྱོར་བ་དང་ལྡན་པ་ནི་སོགས་པ་གཅེས་སུ་འཛིན་པ་ཡིན་གྱི་ཡོ་བྱད་ [80b.4]བསྙུངས་པ་གཅེས་སུ་འཛིན་པ་མ་ཡིན་ཏེ། </s>
  </p>
  <p id="247">
    <s id="247:1">སོགས་པ་གཅེས་སུ་འཛིན་པས་མི་དགེ་བ་སྤྱོད་ཅིང་དགེ་བ་མི་སྤྱོད་དེ། </s>
  </p>
  <p id="248">
    <s id="248:1">དེས་ཕྱི་མ་ལ་སྡུག་བསྔལ་མངོན་པར་འགྲུབ་པར་བྱེད་པས་སྡུག་བསྔལ་དང་སྦྱོར་རོ། །</s>
    <s id="248:2">འཆིང་བ་ནི་གསུམ་སྟེ།</s>
  </p>
  <p id="249">
    <s id="249:1">འདོད་ཆགས་ཀྱི་འཆིང་བ་དང་། ཞེ་སྡང་གི་འཆིང་བ་ [80b.5]དང་། གཏི་མུག་གི་འཆིང་བའོ། །</s>
  </p>
  <p id="250">
    <s id="250:1">འདོད་ཆགས་ཀྱི་འཆིང་བས་ནི་འགྱུར་བའི་སྡུག་བསྔལ་ཉིད་ལ་འཆིང་བར་འགྱུར་རོ། །</s>
    <s id="250:2">ཞེ་སྡང་གི་འཆིང་བས་ནི་སྡུག་བསྔལ་གྱི་སྡུག་བསྔལ་ཉིད་ལ་འཆིང་བར་འགྱུར་རོ། །</s>
    <s id="250:3">གཏི་མུག་གི་འཆིང་བས་ནི་འདུ་བྱེད་ཀྱི་སྡུག་བསྔལ་ཉིད་ལ་འཆིང་བར་ [80b.6]འགྱུར་རོ། །</s>
    <s id="250:4">ཡང་འདོད་ཆགས་དང་ཞེ་སྡང་དང་གཏི་མུག་ལ་བརྟེན་ནས</s>
  </p>
  <p id="251">
    <s id="251:1">དགེ་བ་ལ་སྦྱོར་བ་ན་འདོད་པ་བཞིན་དུ་བྱེད་པ་མི་འཐོབ་སྟེ། </s>
  </p>
  <p id="252">
    <s id="252:1">དེའི་ཕྱིར་ཡང་དེ་དག་ནི་འཆིང་བ་རྣམས་སོ། །</s>
  </p>
  <p id="253">
    <s id="253:1">བག་ལ་ཉལ་ནི་བདུན་ཏེ། </s>
  </p>
  <p id="254">
    <s id="254:1">འདོད་པ་ལ་འདོད་ཆགས་ཀྱི་བག་ལ་ཉལ་དང་། ཁོང་ཁྲོ་བའི་བག་ལ་ཉལ་ [80b.7]དང་། སྲིད་པའི་འདོད་ཆགས་ཀྱི་བག་ལ་ཉལ་དང་། ང་རྒྱལ་གྱི་བག་ལ་ཉལ་དང་། མ་རིག་པའི་བག་ལ་ཉལ་དང་། ལྟ་བའི་བག་ལ་ཉལ་དང་། ཐེ་ཚོམ་གྱི་བག་ལ་ཉལ་ལོ། །</s>
    <s id="254:2">འདོད་པ་ལ་འདོད་ཆགས་ཀྱི་བག་ལ་ཉལ་ནི་འདོད་པ་ལ་འདོད་ཆགས་ཀྱི་ཕྱོགས་དང་མཐུན་པའི་གནས་ངན་ [81a] [81a.1]ལེན་ཏོ། །</s>
  </p>
  <p id="255">
    <s id="255:1">ཁོང་ཁྲོ་བའི་བག་ལ་ཉལ་ནི་ཁོང་ཁྲོ་བའི་ཕྱོགས་དང་མཐུན་པའི་གནས་ངན་ལེན་ཏོ། །</s>
  </p>
  <p id="256">
    <s id="256:1">སྲིད་པའི་འདོད་ཆགས་ཀྱི་བག་ལ་ཉལ་ནི་གཟུགས་དང་གཟུགས་མེད་པའི་འདོད་ཆགས་ཀྱི་ཕྱོགས་དང་མཐུན་པའི་གནས་ངན་ལེན་ཏོ། །</s>
  </p>
  <p id="257">
    <s id="257:1">ང་རྒྱལ་གྱི་བག་ལ་ཉལ་ནི་ང་ [81a.2]རྒྱལ་གྱི་ཕྱོགས་དང་མཐུན་པའི་གནས་ངན་ལེན་ཏོ། །</s>
  </p>
  <p id="258">
    <s id="258:1">མ་རིག་པའི་བག་ལ་ཉལ་ནི་མ་རིག་པའི་ཕྱོགས་དང་མཐུན་པའི་གནས་ངན་ལེན་ཏོ། །</s>
  </p>
  <p id="259">
    <s id="259:1">ལྟ་བའི་བག་ལ་ཉལ་ནི་ལྟ་བའི་ཕྱོགས་དང་མཐུན་པའི་གནས་ངན་ལེན་ཏོ། །</s>
  </p>
  <p id="260">
    <s id="260:1">ཐེ་ཚོམ་གྱི་བག་ལ་ཉལ་ནི་ཐེ་ཚོམ་གྱི་ཕྱོགས་དང་མཐུན་པའི་གནས་ [81a.3]ངན་ལེན་ཏོ། །</s>
  </p>
  <p id="261">
    <s id="261:1">འདོད་པ་ཚོལ་བ་མ་སྤངས་པས་ནི་འདོད་པ་ལ་འདོད་ཆགས་ཀྱི་བག་ལ་ཉལ་དང་། ཁོང་ཁྲོ་བའི་བག་ལ་ཉལ་རྒྱས་པར་འགྱུར་རོ། །</s>
    <s id="261:2">སྲིད་པ་ཚོལ་བ་མ་སྤངས་པས་ནི་སྲིད་པའི་འདོད་ཆགས་ཀྱི་བག་ལ་ཉལ་རྒྱས་པར་འགྱུར་རོ། །</s>
    <s id="261:3">ལོག་པས་ཚངས་པར་སྤྱོད་པ་ཚོལ་ [81a.4]བ་མ་སྤངས་པས་ནི་ང་རྒྱལ་གྱི་བག་ལ་ཉལ་དང་། མ་རིག་པའི་བག་ལ་ཉལ་དང་། ལྟ་བའི་བག་ལ་ཉལ་དང་། ཐེ་ཚོམ་གྱི་བག་ལ་ཉལ་རྒྱས་པར་འགྱུར་ཏེ</s>
  </p>
  <p id="262">
    <s id="262:1">འདི་ལྟར་དེ་དག་ནི་གཉེན་པོ་ཆུང་ངུ་ཙམ་གྱིས་ཀྱང་ཁེངས་པར་འགྱུར་རོ། །</s>
    <s id="262:2">བདེན་པ་རྣམས་ལ་རྨོངས་པར་འགྱུར་རོ། །</s>
    <s id="262:3">ལོག་ [81a.5]པས་ཐར་པ་དང་ཐར་པའི་ཐབས་ལ་རྟོག་པར་བྱེད་དོ། །</s>
  </p>
  <p id="263">
    <s id="263:1">སངས་རྒྱས་རྣམས་ཀྱི་བསྟན་པ་དམ་པའི་ཆོས་འདུལ་བ་ལ་སོམ་ཉི་ཟའོ། ། ཐེ་ཚོམ་ཟའོ། །</s>
  </p>
  <p id="264">
    <s id="264:1">ཉེ་བའི་ཉོན་མོངས་པ་རྣམས་ནི་ཉོན་མོངས་པ་གང་དག་ཡིན་པ་དེ་དག་ཉེ་བའི་ཉོན་མོངས་པ་རྣམས་ཀྱང་ཡིན་ནོ། །</s>
  </p>
  <p id="265">
    <s id="265:1">ཉེ་བའི་ཉོན་མོངས་པ་ [81a.6]ཡིན་ལ་ཉོན་མོངས་པ་མ་ཡིན་པ་ཡང་ཡོད་དེ། </s>
  </p>
  <p id="266">
    <s id="266:1">ཉོན་མོངས་པ་རྣམས་མ་གཏོགས་པར་དེ་ལས་གཞན་པ་སེམས་ལས་བྱུང་བའི་འདུ་བྱེད་ཀྱི་ཕུང་པོ་ཉོན་མོངས་པ་ཅན་ནོ། །</s>
  </p>
  <p id="267">
    <s id="267:1">ཡང་འདོད་ཆགས་ནི་སེམས་ལས་བྱུང་བའི་ཉེ་བའི་ཉོན་མོངས་པའོ། ། ཞེ་སྡང་དང་གཏི་མུག་ནི་སེམས་ལས་བྱུང་བའི་ཉེ་ [81a.7]བའི་ཉོན་མོངས་པ་སྟེ།</s>
  </p>
  <p id="268">
    <s id="268:1">ཉེ་བའི་ཉོན་མོངས་པ་དེས་སེམས་ཉེ་བའི་ཉོན་མོངས་པ་ཅན་དུ་གྱུར་ན། </s>
  </p>
  <p id="269">
    <s id="269:1">ཆགས་པ་དང་བྲལ་བར་མི་འགྱུར། </s>
  </p>
  <p id="270">
    <s id="270:1">གྲོལ་བར་མི་འགྱུར་ཏེ། </s>
  </p>
  <p id="271">
    <s id="271:1">སྒྲིབ་པ་དེ་མ་སྤངས་པའི་ཕྱིར་རོ། །</s>
    <s id="271:2">བཅོམ་ལྡན་འདས་ཀྱིས་ཇི་སྐད་དུ། སེམས་འདི་ཡུན་རིང་པོ་ནས་འདོད་ཆགས་ཀྱིས་ཀུན་ [81b] [81b.1]ནས་ཉོན་མོངས་པ་ཅན་དུ་གྱུར་པ། ཞེ་སྡང་དང་གཏི་མུག་གིས་ཀུན་ནས་ཉོན་མོངས་པ་ཅན་དུ་གྱུར་པ་ཞེས་གསུངས་པ་ལྟ་བུའོ། །</s>
  </p>
  <p id="272">
    <s id="272:1">ཀུན་ནས་དཀྲིས་པ་ནི་བརྒྱད་དེ་རྨུགས་པ་དང་། གཉིད་དང་། རྒོད་པ་དང་། འགྱོད་པ་དང་། ཕྲག་དོག་དང་། སེར་སྣ་དང་། ངོ་ཚ་མེད་པ་དང་། ཁྲེལ་ [81b.2]མེད་པའོ། །</s>
  </p>
  <p id="273">
    <s id="273:1">ཞི་གནས་ཀྱི་དུས་དང་། རབ་ཏུ་འཛིན་པའི་དུས་དང་། བཏང་སྙོམས་ཀྱི་དུས་དང་། དེ་དག་གི་གཞི་དང་པོ་རྣམ་པར་དག་པའི་དུས་ན། </s>
  </p>
  <p id="274">
    <s id="274:1">ཡང་དང་ཡང་ཤས་ཆེར་སེམས་ལ་ཀུན་ནས་འཁྲི་བར་བྱེད་པས་ཀུན་ནས་དཀྲིས་པ་དག་གོ། །</s>
  </p>
  <p id="275">
    <s id="275:1">ཆུ་བོ་ནི་བཞི་སྟེ་འདོད་པའི་ཆུ་བོ་དང་། སྲིད་ [81b.3]པའི་ཆུ་བོ་དང་། ལྟ་བའི་ཆུ་བོ་དང་། མ་རིག་པའི་ཆུ་བོའོ། །</s>
  </p>
  <p id="276">
    <s id="276:1">རྒྱུན་ཕྱོགས་སུ་ཁྱེར་བར་བྱེད་པའི་ཕྱིར་ཆུ་བོ་དག་གོ། །</s>
  </p>
  <p id="277">
    <s id="277:1">འདོད་པ་ཚོལ་བ་ལ་ཞུགས་པའི་ནི་དང་པོའོ། །</s>
  </p>
  <p id="278">
    <s id="278:1">སྲིད་པ་ཚོལ་བ་ལ་ཞུགས་པའི་ནི་གཉིས་པའོ། །</s>
  </p>
  <p id="279">
    <s id="279:1">ལོག་པས་ཚངས་པར་སྤྱོད་པ་ཚོལ་བ་ལ་ཞུགས་པའི་ནི་ཐ་མ་གཉིས་ཏེ། </s>
  </p>
  <p id="280">
    <s id="280:1">[81b.4]གནས་པ་དང་གནས་འབྲེལ་པའི་ཚུལ་གྱིས་སོ། །</s>
  </p>
  <p id="281">
    <s id="281:1">སྦྱོར་བ་ནི་བཞི་སྟེ། </s>
  </p>
  <p id="282">
    <s id="282:1">འདོད་པའི་སྦྱོར་བ་དང་། སྲིད་པའི་སྦྱོར་བ་དང་། ལྟ་བའི་སྦྱོར་བ་དང་། མ་རིག་པའི་སྦྱོར་བའོ། །</s>
  </p>
  <p id="283">
    <s id="283:1">འབྲལ་བའི་བར་དུ་གཅོད་པའི་ཕྱིར་སྦྱོར་བ་རྣམས་ཏེ། </s>
  </p>
  <p id="284">
    <s id="284:1">དེ་དག་ཀྱང་ཚོལ་བ་ལ་ཞུགས་པ་གསུམ་པོ་རྣམས་ཀྱི་ཡིན་ཏེ། </s>
  </p>
  <p id="285">
    <s id="285:1">[81b.5]ཇི་ལྟར་མཐུན་མཐུན་དུ་སྦྱར་རོ། །</s>
    <s id="285:2">ཉེ་བར་ལེན་པ་ནི་བཞི་སྟེ།</s>
  </p>
  <p id="286">
    <s id="286:1">འདོད་པའི་ཉེ་བར་ལེན་པ་དང་། ལྟ་བའི་ཉེ་བར་ལེན་པ་དང་། ཚུལ་ཁྲིམས་དང་བརྟུལ་ཞུགས་ཀྱི་ཉེ་བར་ལེན་པ་དང་། བདག་ཏུ་སྨྲ་བའི་ཉེ་བར་ལེན་པའོ། །</s>
  </p>
  <p id="287">
    <s id="287:1">རྩོད་པའི་རྩ་བ་ཉེ་བར་ལེན་པའི་ཕྱིར་ཏེ།  དེའི་ཕྱིར་ཡང་སྲིད་པ་ཉེ་ [81b.6]བར་ལེན་པའི་ཕྱིར་ཉེ་བར་ལེན་པ་རྣམས་སོ། །</s>
  </p>
  <p id="288">
    <s id="288:1">འདོད་པ་ལ་འདོད་ཆགས་དང་། (ལྟག་‚ལྷག་)པར་ཞེན་པ་དང་། རྣམ་པར་བཅིངས་པ་དང་། ཡོངས་སུ་ཞེན་པ་དང་། ཀུན་ཏུ་འདོད་ཆགས་ཀྱི་རྒྱུས་ཁྱིམ་པ་རྣམས་དང་། ཁྱིམ་པ་རྣམས་སུ་རྩོད་དོ། །</s>
    <s id="288:2">རྩོད་པ་དེའི་རྩ་བ་ནི་དང་པོ་ཡིན་ནོ། །</s>
  </p>
  <p id="289">
    <s id="289:1">ལྟ་བ་ལ་ [81b.7]འདོད་ཆགས་དང་། ལྷག་པར་ཞེན་པ་དང་། རྣམ་པར་བཅིངས་པ་དང་། ཡོངས་སུ་ཞེན་པ་དང་། ཀུན་ཏུ་འདོད་ཆགས་ཀྱི་རྒྱུས་རབ་ཏུ་བྱུང་བ་རྣམས་དང་། རབ་ཏུ་བྱུང་བ་རྣམས་སུ་རྩོད་དེ</s>
  </p>
  <p id="290">
    <s id="290:1">རྩོད་པ་དེའི་རྩ་བ་ནི་ཉེ་བར་ལེན་པ་གསུམ་པོ་དག་སྟེ། </s>
  </p>
  <p id="291">
    <s id="291:1">ལྟ་བར་གྱུར་པ་དྲུག་ཅུ་རྩ་གཉིས་ནི་ལྟ་བའི་ཉེ་བར་ [82a] [82a.1]ལེན་པའོ། །</s>
  </p>
  <p id="292">
    <s id="292:1">ཕལ་ཆེར་བརྟུལ་ཞུགས་དང་། དཀའ་ཐུབ་དྲག་པོ་སོ་སོ་ཐ་དད་པ་དག་ནི་ཚུལ་ཁྲིམས་དང་བརྟུལ་ཞུགས་ཀྱི་ཉེ་བར་ལེན་པའོ། །</s>
  </p>
  <p id="293">
    <s id="293:1">དེ་དག་གི་གནས་འཇིག་ཚོགས་ལ་ལྟ་བ་ནི་བདག་ཏུ་སྨྲ་བའི་ཉེ་བར་ལེན་པའོ། །</s>
  </p>
  <p id="294">
    <s id="294:1">ལྟ་བའི་ཉེ་བར་ལེན་པ་དང་། ཚུལ་ཁྲིམས་དང་ [82a.2]བརྟུལ་ཞུགས་ཀྱི་ཉེ་བར་ལེན་པས་ནི་མུ་སྟེགས་ཅན་ནང་ཕན་ཚུན་རྩོད་དོ། །</s>
  </p>
  <p id="295">
    <s id="295:1">བདག་ཏུ་སྨྲ་བའི་ཉེ་བར་ལེན་པས་ནི་མུ་སྟེགས་ཅན་རྣམས་དང་ཆོས་འདི་པ་རྣམས་སུ་རྩོད་དོ། །</s>
  </p>
  <p id="296">
    <s id="296:1">དེ་ལྟར་དེ་དག་རྩོད་པའི་རྩ་བ་ཉེ་བར་ལེན་པ་ལ་མངོན་པར་ཞེན་པས་ཕྱི་མ་ལ་ཡང་སྲིད་པ་ཉེ་བར་ལེན་ཏོ། །</s>
    <s id="296:2">དེས་ན་ཉེ་བར་ལེན་ [82a.3]པ་རྣམས་ཞེས་བྱའོ། །</s>
  </p>
  <p id="297">
    <s id="297:1">མདུད་པ་ནི་བཞི་སྟེ། </s>
  </p>
  <p id="298">
    <s id="298:1">བརྣབ་སེམས་ལུས་ཀྱི་མདུད་པ་དང་། གནོད་སེམས་ལུས་ཀྱི་མདུད་པ་དང་། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ལུས་ཀྱི་མདུད་པ་དང་། འདི་བདེན་ནོ་ཞེས་མཆོག་ཏུ་འཛིན་ཅིང་མངོན་པར་ཞེན་པ་ལུས་ཀྱི་མདུད་པའོ། །</s>
  </p>
  <p id="299">
    <s id="299:1">མཉམ་ [82a.4]པར་གཞག་པའི་ཡིད་ཀྱི་རང་བཞིན་གྱི་ལུས་ཀྱི་བར་དུ་གཅོད་པའི་ཕྱིར་མདུད་པ་རྣམས་ཏེ། </s>
  </p>
  <p id="300">
    <s id="300:1">འདི་ལྟར་གཡེང་བའི་རྒྱུ་ནི་བཞི་སྟེ། </s>
  </p>
  <p id="301">
    <s id="301:1">ཟང་ཟིང་ཅུང་ཟད་ཙམ་གྱི་རྒྱུས་སེམས་གཡེང་བ་དང་། རྩོད་པ་ལ་ལེགས་པར་མི་བསྒྲུབ་པའི་རྒྱུ་དང་། ཚུལ་ཁྲིམས་དང་བརྟུལ་ཞུགས་དྲག་པོས་སྡུག་བསྔལ་བར་ [82a.5]གནས་པའི་རྒྱུ་དང་། ཚུལ་བཞིན་མ་ཡིན་པས་ཤེས་བྱ་ལ་རྟོག་པའི་རྒྱུས་སེམས་གཡེང་བར་བྱེད་དོ། །</s>
  </p>
  <p id="302">
    <s id="302:1">སྒྲིབ་པ་ནི་ལྔ་སྟེ། </s>
  </p>
  <p id="303">
    <s id="303:1">འདོད་པ་ལ་འདུན་པའི་སྒྲིབ་པ་དང་། གནོད་སེམས་དང་། རྨུགས་པ་དང་། གཉིད་དང་། རྒོད་པ་དང་། འགྱོད་པ་དང་། ཐེ་ཚོམ་གྱི་སྒྲིབ་པ་སྟེ། </s>
  </p>
  <p id="304">
    <s id="304:1">རབ་ཏུ་བྱུང་བ་ [82a.6]ལ་མངོན་པར་དགའ་བའི་དུས་དང་། བསྐུལ་བ་ན་ལེགས་པར་བསྒྲུབ་པའི་དུས་དང་། ཞི་གནས་ཀྱི་དུས་དང་། རབ་ཏུ་འཛིན་པའི་དུས་དང་། བཏང་སྙོམས་ཀྱི་དུས་ན་དགེ་བའི་ཕྱོགས་མི་རྟོགས་པའི་རྒྱུ་ཡིན་པས་སྒྲིབ་པ་རྣམས་སོ། །</s>
  </p>
  <p id="305">
    <s id="305:1">ཐ་བ་ནི་གསུམ་སྟེ། </s>
  </p>
  <p id="306">
    <s id="306:1">འདོད་ཆགས་ཀྱི་ཐ་བ་དང་། ཞེ་ [82a.7]སྡང་དང་གཏི་མུག་གི་ཐ་བའོ། །</s>
  </p>
  <p id="307">
    <s id="307:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས།  སྔོན་གོམས་པའི་ཚུལ་གྱིས་འདོད་ཆགས་ལ་སོགས་པ་ལ་སྤྱོད་པར་འགྱུར་ཏེ།</s>
  </p>
  <p id="308">
    <s id="308:1">སྤྱོད་པ་དེ་མ་སྤངས་པས་སེམས་ལས་སུ་མི་རུང་བ་དང་། (དཕྲལ་,དབྲལ་)དཀའ་བར་འགྱུར་བ་དེ་དག་ནི་ཐ་བ་རྣམས་ཞེས་བྱའོ། ། </s>
  </p>
  <p id="309">
    <s id="309:1">[82b] [82b.1]དྲི་མ་ནི་གསུམ་སྟེ། </s>
  </p>
  <p id="310">
    <s id="310:1">འདོད་ཆགས་ཀྱི་དྲི་མ་དང་། ཞེ་སྡང་དང་གཏི་མུག་གི་དྲི་མའོ། །</s>
  </p>
  <p id="311">
    <s id="311:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས།  དེའི་ངོ་བོའི་འཆལ་བའི་ཚུལ་ཁྲིམས་ལྷག་པར་སྤྱོད་དེ།</s>
  </p>
  <p id="312">
    <s id="312:1">གྲོང་ན་འདུག་ཀྱང་རུང་དགོན་པ་ན་འདུག་ཀྱང་རུང་། ཚངས་པ་མཚུངས་པར་སྤྱོད་པ་ [82b.2]མཁས་པ་རྣམས་ཀྱིས་མཐོང་ན།  གང་གི་ཕྱིར་འདི་སྐད་དུ། ཚེ་དང་ལྡན་པ་འདི་ནི་འདི་ལྟ་བུ་བྱེད་པ་འདི་ལྟ་བུ་སྤྱོད་པ་སྟེ།</s>
  </p>
  <p id="313">
    <s id="313:1">མི་གཙང་བ་གྲོང་གི་ཚེར་མའོ། །</s>
  </p>
  <p id="314">
    <s id="314:1">ཞེས་བརྗོད་པར་འགྱུར་བ་དེ་དག་ནི་དྲི་མ་རྣམས་ཞེས་བྱའོ། །</s>
  </p>
  <p id="315">
    <s id="315:1">སྡིག་པ་ནི་གསུམ་སྟེ། </s>
  </p>
  <p id="316">
    <s id="316:1">འདོད་ཆགས་ཀྱི་སྡིག་པ་དང་། ཞེ་སྡང་དང་ [82b.3]གཏི་མུག་གི་སྡིག་པའོ། །</s>
  </p>
  <p id="317">
    <s id="317:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས་དུས་རིང་པོར་སྐྱེ་བ་དང་། འཆི་བ་མྱོང་བར་འགྱུར་བ་དེ་དག་ནི་སྡིག་པ་རྣམས་ཞེས་བྱའོ། །</s>
  </p>
  <p id="318">
    <s id="318:1">ཟུག་རྔུ་ནི་གསུམ་སྟེ། </s>
  </p>
  <p id="319">
    <s id="319:1">འདོད་ཆགས་ཀྱི་ཟུག་རྔུ་དང་། ཞེ་སྡང་དང་། གཏི་མུག་གི་ཟུག་རྔུའོ། །</s>
  </p>
  <p id="320">
    <s id="320:1">འདོད་ [82b.4]ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས་སྲིད་པ་དང་སྲིད་པའི་ཡོ་བྱད་རྣམས་ལ་ཤིན་ཏུ་འདོད་པ་སྐྱེས་ཤིང་གནས་ཏེ། </s>
  </p>
  <p id="321">
    <s id="321:1">སངས་རྒྱས་དང་ཆོས་དང་དགེ་འདུན་རྣམས་དང་། སྡུག་བསྔལ་དང་ཀུན་འབྱུང་བ་དང་། འགོག་པ་དང་ལམ་རྣམས་ལ་ཐེ་ཚོམ་ཟ་བ་དེ་དག་ནི་ཟུག་རྔུ་རྣམས་ཞེས་ [82b.5]བྱའོ། །</s>
  </p>
  <p id="322">
    <s id="322:1">ཅི་ཡང་ནི་གསུམ་སྟེ། </s>
  </p>
  <p id="323">
    <s id="323:1">འདོད་ཆགས་ཀྱི་ཅི་ཡང་དང་། ཞེ་སྡང་དང་གཏི་མུག་གི་ཅི་ཡང་ངོ་། །</s>
  </p>
  <p id="324">
    <s id="324:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས་འཇིགས་པ་དང་བཅས་པ་ཁོ་ན་དང་བཅས་ཤིང་གཡེང་བ་མང་བར་གནས་པ་དེ་དག་ནི་ཅི་ཡང་རྣམས་ཞེས་བྱའོ། །</s>
  </p>
  <p id="325">
    <s id="325:1">ཉེས་པར་ [82b.6]སྤྱོད་པ་ནི་གསུམ་སྟེ། </s>
  </p>
  <p id="326">
    <s id="326:1">འདོད་ཆགས་ཀྱི་ཉེས་པར་སྤྱོད་པ་དང་། ཞེ་སྡང་དང་གཏི་མུག་གི་ཉེས་པར་སྤྱོད་པའོ། །</s>
  </p>
  <p id="327">
    <s id="327:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས་ ལུས་ཀྱིས་ཉེས་པར་སྤྱད་པ་སྤྱོད་པ་དང་། ངག་དང་ཡིད་ཀྱིས་ཉེས་པར་སྤྱད་པ་སྤྱོད་པ་དེ་དག་ནི་ཉེས་པར་སྤྱོད་པ་རྣམས་ [82b.7]ཞེས་བྱའོ། །</s>
  </p>
  <p id="328">
    <s id="328:1">ཡང་ཟང་ཟིང་ངན་པ་ཅུང་ཟད་ཙམ་གྱི་རྒྱུ་དང་། གནོད་པར་བྱ་བའི་རྒྱུ་ལ་ཡོངས་སུ་རྟོག་པའི་རྒྱུ་དང་། ཆོས་ལོག་པ་ལ་མངོན་པར་ཞེན་པའི་རྒྱུས་སེམས་ཅན་རྣམས་ཉེས་པར་སྤྱད་པ་སྤྱོད་དེ</s>
  </p>
  <p id="329">
    <s id="329:1">དེ་ལྟ་བས་ན་འདོད་ཆགས་དང་ཞེ་སྡང་དང་གཏི་མུག་ནི་ཉེས་པར་སྤྱོད་པའི་རྩ་བ་རྣམས་ [83a] [83a.1]ཞེས་བྱའོ། །</s>
  </p>
  <p id="330">
    <s id="330:1">ཟག་པ་ནི་གསུམ་སྟེ། </s>
  </p>
  <p id="331">
    <s id="331:1">འདོད་པའི་ཟག་པ་དང་། སྲིད་པའི་ཟག་པ་དང་། མ་རིག་པའི་ཟག་པའོ། །</s>
  </p>
  <p id="332">
    <s id="332:1">སེམས་རྣམ་པར་འཕྲོ་བར་ཟག་པར་བྱེད་པ་དང་།</s>
    <s id="332:2">ཕྱི་རོལ་ཏུ་བལྟས་ཏེ་ཟག་པའི་ཕྱིར་འདོད་པའི་ཟག་པའོ། །</s>
  </p>
  <p id="333">
    <s id="333:1">ནང་དུ་བལྟས་ཏེ་ཟག་པའི་ཕྱིར་སྲིད་པའི་ [83a.2]ཟག་པའོ། །</s>
  </p>
  <p id="334">
    <s id="334:1">ཟག་པ་དེ་གཉི་གའི་གནས་ཡིན་པའི་ཕྱིར་མ་རིག་པའི་ཟག་པའོ། །</s>
  </p>
  <p id="335">
    <s id="335:1">ཕོངས་པ་ནི་གསུམ་སྟེ། </s>
  </p>
  <p id="336">
    <s id="336:1">འདོད་ཆགས་ཀྱིས་ཕོངས་པ་དང་། ཞེ་སྡང་དང་གཏི་མུག་གིས་ཕོངས་པའོ། །</s>
  </p>
  <p id="337">
    <s id="337:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས་སྲིད་པའི་ཡོ་བྱད་འདོད་པའི་ཕོངས་ [83a.3]པས་གནོད་པར་བྱེད་པ་དེ་དག་ནི་ཕོངས་པ་རྣམས་ཞེས་བྱའོ། །</s>
  </p>
  <p id="338">
    <s id="338:1">ཡོངས་སུ་གདུང་བ་ནི་གསུམ་སྟེ། </s>
  </p>
  <p id="339">
    <s id="339:1">འདོད་ཆགས་ཀྱི་ཡོངས་སུ་གདུང་བ་དང་། ཞེ་སྡང་དང་གཏི་མུག་གི་ཡོངས་སུ་གདུང་བའོ། །</s>
  </p>
  <p id="340">
    <s id="340:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས་ཚུལ་བཞིན་མ་ཡིན་པར་མཚན་ [83a.4]མར་འཛིན་པ་དང་། མངོན་རྟགས་སུ་འཛིན་པར་འགྱུར་ཏེ། </s>
  </p>
  <p id="341">
    <s id="341:1">མཚན་མར་འཛིན་པ་དང་མངོན་རྟགས་སུ་འཛིན་པ་དེས་ལུས་ཡོངས་སུ་གདུང་བར་འགྱུར་བ་དང་། སེམས་ཡོངས་སུ་གདུང་བར་འགྱུར་བ་དེ་དག་ནི་ཡོངས་སུ་གདུང་བ་རྣམས་ཞེས་བྱའོ། །</s>
  </p>
  <p id="342">
    <s id="342:1">འཁྲུག་པ་ནི་གསུམ་སྟེ། </s>
  </p>
  <p id="343">
    <s id="343:1">འདོད་ཆགས་ཀྱི་ [83a.5]འཁྲུག་པ་དང་། ཞེ་སྡང་དང་གཏི་མུག་གི་འཁྲུག་པའོ། །</s>
  </p>
  <p id="344">
    <s id="344:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས། </s>
  </p>
  <p id="345">
    <s id="345:1">གང་དུ་དགའ་བ་དང་ལྷག་པར་ཆགས་པར་གྱུར་པ་དེ་རྣམ་པར་གྱུར་ཅིང་གཞན་དུ་གྱུར་ན་ མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་དང་། ཡིད་མི་ [83a.6]བདེ་བ་དང་། འཁྲུག་པ་རྣམས་ཀྱིས་རེག་པར་འགྱུར་བ་དེ་དག་ནི་འཁྲུག་པ་རྣམས་ཞེས་བྱའོ། །</s>
  </p>
  <p id="346">
    <s id="346:1">འཐབ་པ་ནི་གསུམ་སྟེ། </s>
  </p>
  <p id="347">
    <s id="347:1">འདོད་ཆགས་ཀྱི་འཐབ་པ་དང་། ཞེ་སྡང་དང་གཏི་མུག་གི་འཐབ་པའོ། །</s>
  </p>
  <p id="348">
    <s id="348:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས། </s>
  </p>
  <p id="349">
    <s id="349:1">ཆད་པས་གཅོད་པ་དང་། [83a.7]མཚོན་ཆ་ལེན་པ་དང་། དབྱུག་པ་ལེན་པ་དང་། འཐབ་པ་དང་། མཚང་འདྲུ་བ་དང་། རྩོད་པ་དང་། འགྱེད་པ་འབྱུང་བ་དེ་དག་ནི་འཐབ་པ་རྣམས་ཞེས་བྱའོ། །</s>
  </p>
  <p id="350">
    <s id="350:1">རིམས་ནད་ནི་གསུམ་སྟེ། </s>
  </p>
  <p id="351">
    <s id="351:1">འདོད་ཆགས་ཀྱི་རིམས་ནད་དང་། ཞེ་སྡང་དང་གཏི་མུག་གི་རིམས་ནད་དོ། །</s>
  </p>
  <p id="352">
    <s id="352:1">འདོད་ཆགས་དང་ཞེ་སྡང་ [83b] [83b.1]དང་གཏི་མུག་དེ་དག་ལ་བརྟེན་ནས། </s>
  </p>
  <p id="353">
    <s id="353:1">ཆོས་མ་ཡིན་པ་ལ་འདོད་ཆགས་པ་ཡོངས་སུ་གདུང་བ་ཆེན་པོས་ཡོངས་སུ་གདུང་བར་འགྱུར་བ་དང་། མི་མཐུན་པས་ཆགས་པ་ཡོངས་སུ་གདུང་བ་ཆེན་པོས་ཡོངས་སུ་གདུང་བར་འགྱུར་བ་དང་། ཆོས་ལོག་པའི་ཡོངས་སུ་གདུང་བ་ཆེན་པོས་ཡོངས་སུ་ [83b.2]གདུང་བར་འགྱུར་བ་དེ་དག་ནི་རིམས་ནད་རྣམས་ཞེས་བྱའོ། །</s>
  </p>
  <p id="354">
    <s id="354:1">ནགས་སྦྱོར་ནི་གསུམ་སྟེ། </s>
  </p>
  <p id="355">
    <s id="355:1">འདོད་ཆགས་ཀྱི་ནགས་སྦྱོར་དང་། ཞེ་སྡང་དང་གཏི་མུག་གི་ནགས་སྦྱོར་རོ། །</s>
    <s id="355:2">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས།</s>
  </p>
  <p id="356">
    <s id="356:1">སྐྱེ་བའི་རྩ་བ་ཅན་འདུ་བྱེད་རྣམས་ལ་ཆགས་ཏེ། </s>
  </p>
  <p id="357">
    <s id="357:1">[83b.3]འགྲོ་བ་ལྔའི་འཁོར་བར་ལུས་རྣམ་པ་སྣ་ཚོགས་མངོན་པར་འགྲུབ་པར་བྱེད་པ་དེ་དག་ནི་ནགས་སྦྱོར་རྣམས་ཞེས་བྱའོ། །</s>
  </p>
  <p id="358">
    <s id="358:1">གགས་ནི་གསུམ་སྟེ། </s>
  </p>
  <p id="359">
    <s id="359:1">འདོད་ཆགས་ཀྱི་གགས་དང་། ཞེ་སྡང་དང་གཏི་མུག་གི་གགས་སོ། །</s>
  </p>
  <p id="360">
    <s id="360:1">འདོད་ཆགས་དང་ཞེ་སྡང་དང་གཏི་མུག་དེ་དག་ལ་བརྟེན་ནས། </s>
  </p>
  <p id="361">
    <s id="361:1">ལུས་ [83b.4]ལ་ལྟ་བ་དང་བཅས་པས་དགེ་བ་ལ་མི་སྦྱོར་བ་དང་། ལོངས་སྤྱོད་ལ་ལྟ་བ་དང་བཅས་པ་དང་། བློ་མ་བྱང་བ་དང་། འདྲེ་ཞིང་གནས་པ་དང་། ཅུང་ཟད་ཙམ་གྱིས་ཆོག་པར་འཛིན་པས་</s>
    <s id="361:2">དགེ་བ་ལ་མི་སྦྱོར་བ་དེ་དག་ནི་གགས་རྣམས་ཞེས་བྱའོ། །</s>
  </p>
  <p id="362">
    <s id="362:1">ལོག་པར་ཞུགས་པས་ཇི་ལྟ་བུ་ཞེ་ན། </s>
  </p>
  <p id="363">
    <s id="363:1">འདོད་ཆགས་ནི་ [83b.5]ཡུལ་དང་ལྟ་བ་ལ་ལོག་པར་རྟོགས་པའོ། ། འདོད་ཆགས་ཇི་ལྟ་བར་ཁོང་ཁྲོ་བ་ཡང་དེ་བཞིན་ནོ། །</s>
  </p>
  <p id="364">
    <s id="364:1">ང་རྒྱལ་ནི་སེམས་ཅན་རྣམས་དང་ལྟ་བ་ལ་ལོག་པར་རྟོགས་པའོ། །</s>
  </p>
  <p id="365">
    <s id="365:1">འཇིག་ཚོགས་ལ་ལྟ་བ་དང་། མཐར་འཛིན་པར་ལྟ་བ་དང་། ལོག་པར་ལྟ་བ་ནི་ཤེས་བྱ་ལ་ལོག་པར་རྟོགས་པའོ། །</s>
  </p>
  <p id="366">
    <s id="366:1">ལྟ་ [83b.6]བ་མཆོག་ཏུ་འཛིན་པ་དང་། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ནི་ལྟ་བ་ལ་ལོག་པར་རྟོགས་པའོ། །</s>
  </p>
  <p id="367">
    <s id="367:1">ཐེ་ཚོམ་ནི་གཉེན་པོ་ལ་ལོག་པར་རྟོགས་པའོ། །</s>
  </p>
  <p id="368">
    <s id="368:1">མ་རིག་པ་ནི་ཐམས་ཅད་ལ་ལོག་པར་རྟོགས་པའོ། །</s>
  </p>
  <p id="369">
    <s id="369:1">ཉོན་མོངས་པ་བཅུ་པོ་ཐམས་ཅད་ནི་སྡུག་བསྔལ་དང་། ཀུན་འབྱུང་བ་ [83b.7]ལ་དེའི་རྒྱུ་དང་གཞིའི་གནས་ཀྱིས་ཀྱང་ལོག་པར་རྟོགས་པའོ། །</s>
  </p>
  <p id="370">
    <s id="370:1">ཉོན་མོངས་པ་བཅུ་པོ་ཐམས་ཅད་ནི་འགོག་པ་དང་ལམ་ལ་ཡང་དེ་ལ་སྐྲག་པ་སྐྱེད་པས་ལོག་པར་ཞུགས་པའོ། །</s>
  </p>
  <p id="371">
    <s id="371:1">ཁམས་ཀྱིས་ཇི་ལྟ་བུ་ཞེ་ན། </s>
  </p>
  <p id="372">
    <s id="372:1">ཁོང་ཁྲོ་བ་མ་གཏོགས་པར་ཁམས་གསུམ་པ་ཐམས་ཅད་དོ། །</s>
  </p>
  <p id="373">
    <s id="373:1">ཁོང་ཁྲོ་བ་ནི་འདོད་ [84a] [84a.1]པ་དང་ལྡན་པའོ། །</s>
  </p>
  <p id="374">
    <s id="374:1">འདོད་ཆགས་ནི་འདོད་པའི་ཁམས་ན་བདེ་བ་དང་ཡིད་བདེ་བ་དང་། བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="375">
    <s id="375:1">འདོད་པའི་ཁམས་ལ་ཇི་ལྟ་བར་བསམ་གཏན་དང་པོ་དང་གཉིས་པའང་དེ་བཞིན་ནོ། །</s>
  </p>
  <p id="376">
    <s id="376:1">གསུམ་པ་ན་ནི་བདེ་བ་དང་བཏང་སྙོམས་དང་མཚུངས་ [84a.2]པར་ལྡན་ནོ། །</s>
  </p>
  <p id="377">
    <s id="377:1">དེ་ཡན་ཆད་དུ་བཏང་སྙོམས་ཁོ་ན་དང་མཚུངས་པར་ལྡན་ནོ། །</s>
  </p>
  <p id="378">
    <s id="378:1">ཁོང་ཁྲོ་བ་ནི་སྡུག་བསྔལ་དང་། ཡིད་མི་བདེ་བ་དང་། བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="379">
    <s id="379:1">ང་རྒྱལ་ནི་འདོད་པའི་ཁམས་ན་ཡིད་བདེ་བ་དང་། བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="380">
    <s id="380:1">བསམ་ [84a.3]གཏན་དང་པོ་དང་གཉིས་པ་ལ་ནི་བདེ་བ་དང་ཡིད་བདེ་བ་དང་། བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="381">
    <s id="381:1">གསུམ་པ་ལ་ནི་བདེ་བ་དང་བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="382">
    <s id="382:1">དེ་ཡན་ཆད་དུ་ནི་བཏང་སྙོམས་ཁོ་ན་དང་མཚུངས་པར་ལྡན་ནོ། །</s>
  </p>
  <p id="383">
    <s id="383:1">ང་རྒྱལ་ཇི་ལྟ་བ་དེ་བཞིན་དུ་འཇིག་ [84a.4]ཚོགས་ལ་ལྟ་བ་དང་། མཐར་འཛིན་པར་ལྟ་བ་དང་། ལྟ་བ་མཆོག་ཏུ་འཛིན་པར་ལྟ་བ་དང་། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ཡང་དེ་བཞིན་ནོ། །</s>
  </p>
  <p id="384">
    <s id="384:1">ལོག་པར་ལྟ་བ་ནི་འདོད་པའི་ཁམས་ན་ཡིད་བདེ་བ་དང་ཡིད་མི་བདེ་བ་དང་། བཏང་སྙོམས་དང་མཚུངས་པར་ལྡན་ [84a.5]ནོ། །</s>
  </p>
  <p id="385">
    <s id="385:1">གཟུགས་དང་གཟུགས་མེད་པའི་ཁམས་ན་ནི་ཚོར་བ་གང་ཡོད་པ་དེ་དང་མཚུངས་པར་ལྡན་ནོ། །</s>
  </p>
  <p id="386">
    <s id="386:1">ཐེ་ཚོམ་ནི་འདོད་པའི་ཁམས་ན་ཡིད་མི་བདེ་བ་དང་། བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="387">
    <s id="387:1">གཟུགས་དང་གཟུགས་མེད་པའི་ཁམས་ན་ནི་ཚོར་བ་གང་ཡོད་པ་དེ་དང་མཚུངས་པར་ [84a.6]ལྡན་ནོ། །</s>
  </p>
  <p id="388">
    <s id="388:1">མ་རིག་པ་ནི་ཉོན་མོངས་པ་ཐམས་ཅད་དང་མཚུངས་པར་ལྡན་པ་ཡིན་པས་གང་ན་ཚོར་བ་གང་ཡོད་པ་དེ་དང་དེར་མཚུངས་པར་ལྡན་པ་ཅན་ཞེས་བྱའོ། །</s>
  </p>
  <p id="389">
    <s id="389:1">མ་རིག་པ་མ་འདྲེས་པ་གང་ཡིན་པ་དེ་ནི་འདོད་པའི་ཁམས་ན་ཡིད་མི་བདེ་བ་དང་བཏང་སྙོམས་དང་མཚུངས་པར་ལྡན་ནོ། །</s>
  </p>
  <p id="390">
    <s id="390:1">དེ་ [84a.7]ཡན་ཆད་དུ་ནི་ཚོར་བ་གང་ཡོད་པ་དེ་དང་མཚུངས་པར་ལྡན་ནོ། །</s>
  </p>
  <p id="391">
    <s id="391:1">ཅིའི་ཕྱིར་ཉོན་མོངས་པ་ཐམས་ཅད་བཏང་སྙོམས་དང་མཚུངས་པར་ལྡན་ཞེ་ན། </s>
  </p>
  <p id="392">
    <s id="392:1">ཐ་མལ་པར་འདུག་པ་ལ་བརྟེན་ནས་ ནུབ་པར་འགྱུར་བའི་ཕྱིར་རོ། །</s>
    <s id="392:2">འདོད་ཆགས་ནི་འདོད་པའི་ཁམས་ན་རྣམ་པར་ཤེས་པའི་ཚོགས་དྲུག་དང་ [84b] [84b.1]མཚུངས་པར་ལྡན་ནོ། །</s>
  </p>
  <p id="393">
    <s id="393:1">འདོད་ཆགས་ཇི་ལྟ་བར་ཁོང་ཁྲོ་བ་དང་མ་རིག་པ་ཡང་དེ་བཞིན་ནོ། །</s>
  </p>
  <p id="394">
    <s id="394:1">གཟུགས་ཀྱི་ཁམས་ན་ནི་རྣམ་པར་ཤེས་པའི་ཚོགས་བཞི་དང་མཚུངས་པར་ལྡན་ནོ། །</s>
  </p>
  <p id="395">
    <s id="395:1">གཟུགས་མེད་པའི་ཁམས་ན་ནི་ཡིད་ཀྱི་རྣམ་པར་ཤེས་པའི་ཚོགས་དང་མཚུངས་པར་ལྡན་ནོ། །</s>
  </p>
  <p id="396">
    <s id="396:1">འདོད་ཆགས་ཇི་ལྟ་ [84b.2]བར་མ་རིག་པ་ཡང་དེ་བཞིན་ནོ། །</s>
  </p>
  <p id="397">
    <s id="397:1">ང་རྒྱལ་དང་། ལྟ་བ་དང་། ཐེ་ཚོམ་ནི་ཐམས་ཅད་དུ་ཡང་ཡིད་ཀྱི་རྣམ་པར་ཤེས་པའི་ཚོགས་དང་མཚུངས་པར་ལྡན་ནོ། །</s>
  </p>
  <p id="398">
    <s id="398:1">འདོད་ཆགས་དང་། ཁོང་ཁྲོ་བ་དང་། ང་རྒྱལ་ནི་འདོད་པའི་ཁམས་ན་དངོས་པོའི་ཕྱོགས་གཅིག་ལ་འཇུག་གོ། །</s>
  </p>
  <p id="399">
    <s id="399:1">འདོད་པའི་ [84b.3]ཁམས་ན་ཇི་ལྟ་བར་གཟུགས་ཀྱི་ཁམས་དང་གཟུགས་མེད་པའི་ཁམས་ན་ཡང་དེ་བཞིན་ནོ། །</s>
  </p>
  <p id="400">
    <s id="400:1">ལྷག་མ་རྣམས་ནི་ཐམས་ཅད་དུ་ཡང་དངོས་པོ་མཐའ་དག་ལ་འཇུག་གོ། །</s>
  </p>
  <p id="401">
    <s id="401:1">རིས་ཀྱིས་ཇི་ལྟ་བུ་ཞེ་ན། </s>
  </p>
  <p id="402">
    <s id="402:1">ཉོན་མོངས་པའི་རིས་གཉིས་ཏེ།  མཐོང་བས་སྤང་བར་བྱ་བ་དང་། བསྒོམ་པས་སྤང་བར་ [84b.4]བྱ་བའོ། །</s>
    <s id="402:2">འདོད་པའི་ཁམས་ན་སྡུག་བསྔལ་མཐོང་བས་སྤང་བར་བྱ་བ་དག་ནི་བཅུའོ། །</s>
  </p>
  <p id="403">
    <s id="403:1">སྡུག་བསྔལ་མཐོང་བས་སྤང་བར་བྱ་བ་ཇི་ལྟ་བར་ཀུན་འབྱུང་བ་དང་། འགོག་པ་དང་ལམ་མཐོང་བས་སྤང་བར་བྱ་བ་རྣམས་ཀྱང་དེ་བཞིན་ནོ། །</s>
  </p>
  <p id="404">
    <s id="404:1">གཟུགས་ཀྱི་ཁམས་ན་སྡུག་བསྔལ་མཐོང་བས་སྤང་བར་བྱ་བ་ [84b.5]དག་ནི་དགུའོ། །</s>
  </p>
  <p id="405">
    <s id="405:1">སྡུག་བསྔལ་མཐོང་བས་སྤང་བར་བྱ་བ་རྣམས་ཇི་ལྟ་བར་ཀུན་འབྱུང་བ་དང་། འགོག་པ་དང་ལམ་མཐོང་བས་སྤང་བར་བྱ་བ་རྣམས་ཀྱང་དེ་བཞིན་ནོ། །</s>
  </p>
  <p id="406">
    <s id="406:1">གཟུགས་ཀྱི་ཁམས་ན་ཇི་ལྟ་བར་གཟུགས་མེད་པའི་ཁམས་ནའང་དེ་བཞིན་ཏེ། </s>
  </p>
  <p id="407">
    <s id="407:1">དེ་དག་མདོར་བསྡུ་ན་ཉོན་མོངས་པ་བརྒྱ་རྩ་ [84b.6]བཅུ་གཉིས་ནི་མཐོང་བས་སྤང་བར་བྱ་བའི་ཉོན་མོངས་པའི་རིས་སོ། །</s>
  </p>
  <p id="408">
    <s id="408:1">འདོད་པའི་ཁམས་ན་བསྒོམ་པས་སྤང་བར་བྱ་བ་དྲུག་སྟེ། </s>
  </p>
  <p id="409">
    <s id="409:1">འཇིག་ཚོགས་ལ་ལྟ་བ་དང་། མཐར་འཛིན་པར་ལྟ་བ་ལྷན་ཅིག་སྐྱེས་པ་དང་། འདོད་ཆགས་དང་། ཁོང་ཁྲོ་བ་དང་། ང་རྒྱལ་དང་། མ་རིག་པའོ། །</s>
  </p>
  <p id="410">
    <s id="410:1">གཟུགས་ [84b.7]ཀྱི་ཁམས་ན་ཁོང་ཁྲོ་བ་མ་གཏོགས་པར་ལྔའོ། །</s>
  </p>
  <p id="411">
    <s id="411:1">གཟུགས་ཀྱི་ཁམས་ན་ཇི་ལྟ་བར་གཟུགས་མེད་པའི་ཁམས་ནའང་དེ་བཞིན་ཏེ།</s>
    <s id="411:2">དེ་དག་མདོར་བསྡུ་ན་ བཅུ་དྲུག་ནི་བསྒོམ་པས་སྤང་བར་བྱ་བའི་ཉོན་མོངས་པའི་རིས་སོ། །</s>
  </p>
  <p id="412">
    <s id="412:1">སྤོང་བས་ཇི་ལྟ་བུ་ཞེ་ན། </s>
  </p>
  <p id="413">
    <s id="413:1">ཇི་ལྟར་སྤོང་བ་དང་ཡིད་ལ་བྱེད་པ་ཅི་འདྲ་བ་དང་། [85a] [85a.1]གང་ཞིག་གང་ལས་སྤོང་བའོ། །</s>
  </p>
  <p id="414">
    <s id="414:1">ཇི་ལྟར་སྤོང་ཞེ་ན། </s>
  </p>
  <p id="415">
    <s id="415:1">ཡོངས་སུ་ཤེས་པ་དང་། ཡོངས་སུ་སྤོང་བ་དང་། གཉེན་པོ་རྙེད་པས་སོ། །</s>
  </p>
  <p id="416">
    <s id="416:1">ཡོངས་སུ་ཤེས་པ་གང་ཞེ་ན།</s>
    <s id="416:2">དེའི་གཞིའི་དངོས་པོ་ཡོངས་སུ་ཤེས་པ་དང་། ངོ་བོ་ཉིད་ཡོངས་སུ་ཤེས་པ་དང་། ཉེས་དམིགས་ཡོངས་ [85a.2]སུ་ཤེས་པའོ། །</s>
  </p>
  <p id="417">
    <s id="417:1">ཡོངས་སུ་སྤོང་བ་གང་ཞེ་ན།</s>
    <s id="417:2">འབྱུང་བར་གྱུར་པ་དང་དུ་མི་ལེན་པའོ། །</s>
  </p>
  <p id="418">
    <s id="418:1">གཉེན་པོ་རྙེད་པ་གང་ཞེ་ན།</s>
    <s id="418:2">མ་སྐྱེས་པ་སྤང་བའི་ཕྱིར་ལམ་རྙེད་པ་གང་ཡིན་པའོ། །</s>
  </p>
  <p id="419">
    <s id="419:1">ཡིད་ལ་བྱེད་པ་ཅི་འདྲ་བས་སྤོང་ཞེ་ན། </s>
  </p>
  <p id="420">
    <s id="420:1">འདྲེས་པ་ལ་དམིགས་པས་སྤོང་སྟེ། </s>
  </p>
  <p id="421">
    <s id="421:1">ཆོས་ཐམས་ཅད་བདག་ [85a.3]མེད་པའོ་ཞེས་བྱ་བའོ། །</s>
  </p>
  <p id="422">
    <s id="422:1">མི་རྟག་པའི་རྣམ་པ་ལ་སོགས་པའི་རྣམ་པ་གང་ཡིན་པ་དེ་དག་ནི་བདག་མེད་པའི་རྣམ་པའི་ཡོངས་སུ་སྦྱོང་བར་བྱེད་པའོ། །</s>
  </p>
  <p id="423">
    <s id="423:1">གང་ཞིག་གང་ལས་སྤོང་ཞེ་ན། </s>
  </p>
  <p id="424">
    <s id="424:1">འདས་པ་ནི་འགགས་པའི་ཕྱིར་མ་ཡིན་ནོ། །</s>
  </p>
  <p id="425">
    <s id="425:1">མ་འོངས་པ་ནི་མ་བྱུང་བའི་ཕྱིར་མ་ཡིན་ནོ། །</s>
  </p>
  <p id="426">
    <s id="426:1">ད་ལྟར་ [85a.4]བྱུང་བ་ནི་ལམ་དང་མཉམ་དུ་མི་འཇུག་པའི་ཕྱིར་མ་ཡིན་ནོ། །</s>
  </p>
  <p id="427">
    <s id="427:1">འོན་ཀྱང་ཉོན་མོངས་པའི་གནས་ངན་ལེན་གང་ལ་ཡོད་པ་དེ་ལས་སྤོང་ངོ་། །</s>
  </p>
  <p id="428">
    <s id="428:1">གནས་ངན་ལེན་གྱི་རྣམ་པ་གང་གི་གཉེན་པོ་གང་བྱུང་བ་གཉེན་པོའི་རྣམ་པ་དེ་འབྱུང་བ་དང་།</s>
    <s id="428:2">གནས་ངན་ལེན་གྱི་རྣམ་པ་དེ་འགོག་པ་ནི་མཉམ་པས་ [85a.5]མཉམ་སྟེ །</s>
    <s id="428:3">སྣང་བ་དང་མུན་པ་འབྱུང་བ་དང་འགག་པ་བཞིན་ནོ། །</s>
  </p>
  <p id="429">
    <s id="429:1">གནས་ངན་ལེན་གྱི་རྣམ་པ་དང་བྲལ་བས་མ་འོངས་པ་ན་ཉོན་མོངས་པ་མི་སྐྱེ་བའི་ཆོས་ཅན་དུ་གནས་པ་དེ་ནི་སྤོང་བའོ། །</s>
  </p>
  <p id="430">
    <s id="430:1">ལས་གང་ཞེ་ན།</s>
    <s id="430:2">སེམས་པའི་ལས་དང་བསམས་པའི་ལས་ཏེ།</s>
  </p>
  <p id="431">
    <s id="431:1">ལས་ཀྱི་མཚན་ཉིད་མདོར་ [85a.6]བསྡུས་པའོ། །</s>
  </p>
  <p id="432">
    <s id="432:1">ཡང་ལས་རྣམ་པ་ལྔ་སྟེ། </s>
  </p>
  <p id="433">
    <s id="433:1">དམིགས་པའི་ལས་དང་། བྱེད་པའི་ལས་དང་། རྩོལ་བའི་ལས་དང་། བསྒྱུར་བའི་ལས་དང་། འཐོབ་པའི་ལས་སོ། །</s>
  </p>
  <p id="434">
    <s id="434:1">སྐབས་འདིར་ཕལ་ཆེར་རྩོལ་བའི་ལས་སུ་འདོད་དོ། །</s>
  </p>
  <p id="435">
    <s id="435:1">སེམས་པའི་ལས་གང་ཞེ་ན། </s>
  </p>
  <p id="436">
    <s id="436:1">སེམས་མངོན་པར་ [85a.7]འདུ་བྱེད་པ་ཡིད་ཀྱི་ལས་ཏེ། </s>
  </p>
  <p id="437">
    <s id="437:1">བསོད་ནམས་དང་། བསོད་ནམས་མ་ཡིན་པ་དང་མི་གཡོ་བའོ། །</s>
  </p>
  <p id="438">
    <s id="438:1">བསམས་པའི་ལས་གང་ཞེ་ན། </s>
  </p>
  <p id="439">
    <s id="439:1">ལུས་ཀྱི་ལས་དང་། ངག་གི་ལས་དང་ཡིད་ཀྱི་ལས་སོ། །</s>
  </p>
  <p id="440">
    <s id="440:1">ལུས་ཀྱི་ལས་དང་། ངག་གི་ལས་དང་། ཡིད་ཀྱི་ལས་དེ་ཡང་དགེ་བ་དང་མི་དགེ་བའོ། ། </s>
  </p>
  <p id="441">
    <s id="441:1">[85b] [85b.1]མི་དགེ་བ་ནི་མི་དགེ་བའི་ལས་ཀྱི་ལམ་བཅུ་སྟེ། </s>
  </p>
  <p id="442">
    <s id="442:1">འདི་ལྟ་སྟེ། སྲོག་གཅོད་པ་དང་། མ་བྱིན་པར་ལེན་པ་དང་། འདོད་པ་ལ་ལོག་པར་གཡེམ་པ་དང་། {བརྫུན་,རྫུན་}དུ་སྨྲ་བ་དང་། ཕྲ་མ་དང་། ཚིག་རྩུབ་པོ་དང་། ཚིག་ཀྱལ་པ་དང་། བརྣབ་སེམས་དང་། གནོད་སེམས་དང་། ལོག་པར་ [85b.2]ལྟ་བའོ། །</s>
  </p>
  <p id="443">
    <s id="443:1">དགེ་བ་ནི་དགེ་བ་བཅུའི་ལས་ཀྱི་ལམ་རྣམས་ཏེ། </s>
  </p>
  <p id="444">
    <s id="444:1">འདི་ལྟ་སྟེ། སྲོག་གཅོད་པ་སྤོང་པ་ནས་ཚིག་ཀྱལ་པའི་བར་དུ་སྤོང་བ་དང་། བརྣབ་སེམས་མེད་པ་དང་། གནོད་སེམས་མེད་པ་དང་། ཡང་དག་པར་ལྟ་བའོ། །</s>
  </p>
  <p id="445">
    <s id="445:1">སྲོག་གཅོད་པ་ལ་སོགས་པ་རྣམས་ཀྱི་མཚན་ཉིད་ [85b.3]ནི་གཞི་དང་། བསམ་པ་དང་། སྦྱོར་བ་དང་། ཉོན་མོངས་པ་དང་། ཟིན་པར་བྱས་པས་ཀྱང་རིག་པར་བྱའོ། །</s>
  </p>
  <p id="446">
    <s id="446:1">སེམས་པ་ལས་གྱུར་པའི་ལས་ཞེས་གང་འབྱུང་བ་ལ་སེམས་པ་ལས་གྱུར་པ་གང་ཞེ་ན། </s>
  </p>
  <p id="447">
    <s id="447:1">གཞན་གྱིས་བསྒོ་བ་སེམས་པ་ལས་གྱུར་པ་དང་། གཞན་གྱིས་གསོལ་ [85b.4]བ་བཏབ་པ་སེམས་པ་ལས་གྱུར་པ་དང་། མི་ཤེས་པའི་སེམས་པ་ལས་གྱུར་པ་དང་། རྩ་བ་ལ་མངོན་པར་ཞེན་པའི་སེམས་པ་ལས་གྱུར་པ་དང་། ཕྱིན་ཅི་ལོག་གི་སེམས་པ་ལས་གྱུར་པའོ། །</s>
  </p>
  <p id="448">
    <s id="448:1">དེ་ལ་རྩ་བ་ལ་མངོན་པར་ཞེན་པའི་སེམས་པ་ལས་གྱུར་པ་དང་། ཕྱིན་ཅི་ལོག་གི་ [85b.5]སེམས་པ་ལས་གྱུར་པའི་ལས་བྱས་ཤིང་བསགས་པའི་རྣམ་པར་སྨིན་པ་ནི་མྱོང་བར་མི་འགྱུར་བ་མ་ཡིན་ནོ། །</s>
  </p>
  <p id="449">
    <s id="449:1">ལས་ཀྱི་བྱེད་པ་ནི་ཀུན་ཏུ་སྤྱོད་པའོ། །</s>
  </p>
  <p id="450">
    <s id="450:1">བསགས་པ་ནི་བག་ཆགས་འཕེལ་བའོ། །</s>
    <s id="450:2">མྱོང་བར་ངེས་པའི་ལས་ཞེས་གང་འབྱུང་བ་ལ་ངེས་པ་གང་ཞེ་ན།</s>
  </p>
  <p id="451">
    <s id="451:1">ལས་བྱེད་པར་ངེས་པ་དང་། [85b.6]རྣམ་པར་སྨིན་པ་མྱོང་བར་ངེས་པ་དང་དུས་ངེས་པའོ། །</s>
  </p>
  <p id="452">
    <s id="452:1">དེ་ལ་མི་དགེ་བ་བཅུའི་ལས་ཀྱི་ལམ་རྣམས་ཀྱི་རྣམ་པར་སྨིན་པའི་འབྲས་བུ་ནི་ངན་སོང་རྣམས་སུའོ། །</s>
  </p>
  <p id="453">
    <s id="453:1">རྒྱུ་མཐུན་པའི་འབྲས་བུ་ནི་སོ་སོ་དང་མཐུན་པར་མིའི་ལུས་དང་། ཡོངས་སུ་གཟུང་བ་མི་འབྱོར་བའོ། །</s>
  </p>
  <p id="454">
    <s id="454:1">བདག་པོའི་འབྲས་བུ་ནི་ [85b.7]སོ་སོ་དང་མཐུན་པ་ཉིད་དུ་ཕྱིའི་དངོས་པོ་མི་འབྱོར་བའོ། །</s>
  </p>
  <p id="455">
    <s id="455:1">དེ་ཡང་མདོ་ལས་ཇི་སྐད་དུ་དགེ་བ་བཅུའི་ལས་ཀྱི་ལམ་རྣམས་ཀྱི་རྣམ་པར་སྨིན་པའི་འབྲས་བུ་ནི་ལྷ་དང་མི་རྣམས་ཀྱི་ནང་དུའོ། །</s>
    <s id="455:2">རྒྱུ་མཐུན་པའི་འབྲས་བུ་ནི་དེ་དག་ཉིད་དུ་སོ་སོ་དང་མཐུན་པར་ལུས་དང་ཡོངས་སུ་གཟུང་བ་ཕུན་སུམ་ཚོགས་པའོ། །</s>
  </p>
  <p id="456">
    <s id="456:1">[86a] [86a.1]བདག་པོའི་འབྲས་བུ་ནི་དེ་དག་ཉིད་དུ་སོ་སོ་དང་མཐུན་པ་ཕྱིའི་དངོས་པོ་ཕུན་སུམ་ཚོགས་པའོ། །</s>
  </p>
  <p id="457">
    <s id="457:1">དགེ་བ་དང་མི་དགེ་བའི་ལས་ཀྱིས་ནི་བདེ་འགྲོ་དང་ངན་འགྲོར་སྐྱེ་བ་འཕེན་པ་དང་ཡོངས་སུ་རྫོགས་པར་བྱེད་པའི་ལས་སུ་རིག་པར་བྱའོ། །</s>
  </p>
  <p id="458">
    <s id="458:1">འཕེན་པ་ནི་གང་གིས་རྣམ་པར་སྨིན་པ་འཕེན་པའོ། །</s>
  </p>
  <p id="459">
    <s id="459:1">ཡོངས་སུ་ [86a.2]རྫོགས་པར་བྱེད་པ་ནི་གང་གིས་སྐྱེས་པ་ན་འདོད་པ་དང་མི་འདོད་པ་མྱོང་བའོ། །</s>
  </p>
  <p id="460">
    <s id="460:1">ལས་གཅིག་གིས་ལུས་གཅིག་འཕེན་པར་བྱེད་པའི་ལས་ཀྱང་ཡོད། </s>
  </p>
  <p id="461">
    <s id="461:1">ལས་གཅིག་གིས་ལུས་དུ་མ་འཕེན་པར་བྱེད་པའི་ལས་ཀྱང་ཡོད། </s>
  </p>
  <p id="462">
    <s id="462:1">ལས་དུ་མས་ལུས་གཅིག་འཕེན་པའི་ལས་ཀྱང་ཡོད། </s>
  </p>
  <p id="463">
    <s id="463:1">ལས་དུ་མས་ལུས་དུ་མ་འཕེན་པའི་ལས་ཀྱང་ [86a.3]ཡོད་དོ། །</s>
    <s id="463:2">ལས་མང་པོ་དང་ལྡན་པའི་སེམས་ཅན་ཇི་ལྟར་རིམ་གྱིས་རྣམ་པར་སྨིན་པ་མྱོང་བར་འགྱུར་ཞེ་ན</s>
  </p>
  <p id="464">
    <s id="464:1">དེ་ལ་གང་ཤིན་ཏུ་ལྕི་བར་གྱུར་པ་དེ་ཐོག་མར་རྣམ་པར་སྨིན་པར་འགྱུར་རོ། །</s>
    <s id="464:2">ཡང་ན་འཆི་བའི་དུས་ན་གང་མངོན་དུ་གྱུར་པའོ། །</s>
  </p>
  <p id="465">
    <s id="465:1">ཡང་ན་གང་གོམས་པར་གྱུར་པའོ། །</s>
  </p>
  <p id="466">
    <s id="466:1">ཡང་ན་གང་ [86a.4]ཐོག་མར་སྤྱད་པ་དེ་ཐོག་མ་ཉིད་དུ་རྣམ་པར་སྨིན་པར་འགྱུར་རོ། །</s>
    <s id="466:2">བསོད་ནམས་ཀྱི་ལས་དང་། བསོད་ནམས་མ་ཡིན་པའི་ལས་དང་། མི་གཡོ་བའི་ལས་ཞེས་གང་འབྱུང་བ་ལ།</s>
    <s id="466:3">བསོད་ནམས་གང་ཞེ་ན།</s>
  </p>
  <p id="467">
    <s id="467:1">གང་འདོད་པ་དང་རབ་ཏུ་ལྡན་པའི་དགེ་བའོ། །</s>
  </p>
  <p id="468">
    <s id="468:1">བསོད་ནམས་མ་ཡིན་པ་གང་ཞེ་ན།</s>
    <s id="468:2">[86a.5]གང་མི་དགེ་བའོ། །</s>
  </p>
  <p id="469">
    <s id="469:1">མི་གཡོ་བའི་ལས་གང་ཞེ་ན། </s>
  </p>
  <p id="470">
    <s id="470:1">གང་གཟུགས་དང་གཟུགས་མེད་པ་དང་རབ་ཏུ་ལྡན་པའི་དགེ་བའོ། །</s>
  </p>
  <p id="471">
    <s id="471:1">མ་རིག་པའི་རྐྱེན་གྱིས་བསོད་ནམས་དང་བསོད་ནམས་མ་ཡིན་པ་དང་། མི་གཡོ་བའི་འདུ་བྱེད་རྣམས་སོ་ཞེས་གང་གསུངས་པ་དེ་ལ།</s>
    <s id="471:2">ཇི་ལྟར་ན་བསོད་ནམས་ [86a.6]དང་བསོད་ནམས་མ་ཡིན་པ་དང་། མི་གཡོ་བའི་འདུ་བྱེད་རྣམས་མ་རིག་པའི་རྐྱེན་ལས་བྱུང་བ་ཡིན་ཞེ་ན</s>
  </p>
  <p id="472">
    <s id="472:1">རྨོངས་པ་ནི་གཉིས་ཏེ། </s>
  </p>
  <p id="473">
    <s id="473:1">འབྲས་བུ་རྣམ་པར་སྨིན་པ་ལ་རྨོངས་པ་དང་། དེ་ཁོ་ནའི་དོན་ལ་རྨོངས་པའོ། །</s>
  </p>
  <p id="474">
    <s id="474:1">འབྲས་བུ་རྣམ་པར་སྨིན་པ་ལ་རྨོངས་པའི་ནི་མི་དགེ་བའི་འདུ་བྱེད་རྣམས་འབྱུང་ངོ་། ། </s>
  </p>
  <p id="475">
    <s id="475:1">[86a.7]དེ་ཁོ་ནའི་དོན་ལ་རྨོངས་པའི་ནི་བསོད་ནམས་དང་མི་གཡོ་བ་རྣམས་སོ། །</s>
  </p>
  <p id="476">
    <s id="476:1">སྲོག་གཅོད་པ་ལ་ནི་ཆགས་པ་དང་ཞེ་སྡང་དང་གཏི་མུག་གིས་སྦྱོར་ཏེ། </s>
  </p>
  <p id="477">
    <s id="477:1">ཞེ་སྡང་གིས་མཐར་ཕྱིན་པར་བྱེད་དོ། །</s>
  </p>
  <p id="478">
    <s id="478:1">སྲོག་གཅོད་པ་ལ་ཇི་ལྟ་བར་ངག་རྩུབ་པོ་དང་གནོད་སེམས་ལ་ཡང་དེ་བཞིན་ནོ། །</s>
  </p>
  <p id="479">
    <s id="479:1">མ་བྱིན་པར་ལེན་པ་ལ་ནི་ [86b] [86b.1]འདོད་ཆགས་དང་ཞེ་སྡང་དང་གཏི་མུག་གིས་སྦྱོར་ཏེ། </s>
  </p>
  <p id="480">
    <s id="480:1">ཆགས་པས་མཐར་ཕྱིན་པར་བྱེད་དོ། །</s>
  </p>
  <p id="481">
    <s id="481:1">མ་བྱིན་པར་ལེན་པ་ལ་ཇི་ལྟ་བར་འདོད་པ་ལ་ལོག་པར་གཡེམ་པ་དང་། བརྣབ་སེམས་ལ་ཡང་དེ་བཞིན་ནོ། །</s>
  </p>
  <p id="482">
    <s id="482:1">{བརྫུན་,རྫུན་}དུ་སྨྲ་བ་ལ་ནི་ཆགས་པ་དང་ཞེ་སྡང་དང་གཏི་མུག་གིས་སྦྱོར་ཏེ། </s>
  </p>
  <p id="483">
    <s id="483:1">[86b.2]གསུམ་པོ་དག་ལས་གང་ཡང་རུང་བས་མཐར་ཕྱིན་པར་བྱེད་དོ། །</s>
  </p>
  <p id="484">
    <s id="484:1">{བརྫུན་,རྫུན་}དུ་སྨྲ་བ་ལ་ཇི་ལྟ་བར་ཕྲ་མ་དང་ཚིག་ཀྱལ་པ་ལ་ཡང་དེ་བཞིན་ནོ། །</s>
  </p>
  <p id="485">
    <s id="485:1">ལོག་པར་ལྟ་བ་ལ་ནི་ཆགས་པ་དང་ཞེ་སྡང་དང་གཏི་མུག་གིས་སྦྱོར་ཏེ། </s>
  </p>
  <p id="486">
    <s id="486:1">གཏི་མུག་གིས་མཐར་ཕྱིན་པར་བྱེད་དོ། །</s>
  </p>
  <p id="487">
    <s id="487:1">ལས་ཐུན་མོང་པ་ཞེས་ཀྱང་འབྱུང་།  [86b.3]ལས་ཐུན་མོང་མ་ཡིན་པ་ཞེས་ཀྱང་འབྱུང་། སྟོབས་དང་ལྡན་པ་ཞེས་ཀྱང་འབྱུང་། མཐུ་ཆུང་བ་ཞེས་ཀྱང་འབྱུང་བ་ལ།</s>
    <s id="487:2">ཐུན་མོང་པ་གང་ཞེ་ན།</s>
  </p>
  <p id="488">
    <s id="488:1">གང་སྣོད་ཀྱི་འཇིག་རྟེན་རྣམ་པར་འབྱེད་པའོ། །</s>
  </p>
  <p id="489">
    <s id="489:1">ཐུན་མོང་མ་ཡིན་པ་གང་ཞེ་ན།</s>
    <s id="489:2">གང་སེམས་ཅན་གྱི་འཇིག་རྟེན་རྣམ་པར་འབྱེད་པའོ། །</s>
  </p>
  <p id="490">
    <s id="490:1">ཡང་གང་ [86b.4]གིས་སེམས་ཅན་རྣམས་ཀྱི་ཕན་ཚུན་གྱི་དབང་གིས་བྱུང་བ་ཞེས་བརྗོད་པ་སེམས་ཅན་རྣམས་ཀྱི་ཕན་ཚུན་གྱི་དབང་གིས་འབྱུང་བའི་ལས་ཀྱང་ཡོད་དེ</s>
  </p>
  <p id="491">
    <s id="491:1">འདི་ལྟར་གང་སེམས་ཅན་གཞན་རྣམས་དང་ཕན་ཚུན་དུ་ལྟ་བ་ལ་སོགས་པས་ཉེ་བར་སྤྱོད་པར་མི་འགྱུར་བའི་སེམས་ཅན་དེ་ནི་མོད་པ་མ་ཡིན་ནོ། །</s>
  </p>
  <p id="492">
    <s id="492:1">སྟོབས་ [86b.5]དང་ལྡན་པའི་ལས་གང་ཞེ་ན། </s>
  </p>
  <p id="493">
    <s id="493:1">གཉེན་པོའི་སྟོབས་ཅན་གྱི་གང་ཟག་གི་སེམས་པ་ལས་གྱུར་པའི་ལས་མི་དགེ་བ་གང་ཡིན་པ་དེ་ནི་གཉེན་པོའི་སྟོབས་བསྐྱེད་པས།</s>
    <s id="493:2">གང་སེམས་ཅན་དམྱལ་བ་མྱོང་བར་འགྱུར་བ་དེ་མཐོང་བའི་ཆོས་ལ་མྱོང་བར་འགྱུར་བའམ། གང་མཐོང་བའི་ཆོས་ལ་མྱོང་བར་འགྱུར་བ་ [86b.6]དེ་མྱོང་བར་མི་འགྱུར་བ་སྟེ།</s>
  </p>
  <p id="494">
    <s id="494:1">དེ་ལྟར་ན་གཉེན་པོ་ལས་བྱུང་བའི་ལས་དང་སེམས་པ་ལས་གྱུར་པའི་དགེ་བའི་ལས་ཐམས་ཅད་ཀྱང་སྟོབས་དང་ལྡན་པའོ། །</s>
  </p>
  <p id="495">
    <s id="495:1">འདི་ལས་དགོངས་ནས་</s>
  </p>
  <p id="496">
    <s id="496:1">བཅོམ་ལྡན་འདས་ཀྱིས་འཕགས་པ་ཉན་ཐོས་སེམས་ཤིན་ཏུ་བསྒོམས་པ་ཚད་མེད་པས་རྒྱ་ཆེ་བ་ལ། གང་ཚད་ [86b.7]དུ་བྱས་པའི་ལས་དེས་དེ་ཁྲིད་པར་མི་བྱེད་དོ། ། དེ་ལ་དེ་དག་གནས་པར་མི་བྱའོ། །དེས་དེ་བགྲང་བར་མི་འགྱུར་རོ་ཞེས་གསུངས་སོ། །</s>
  </p>
  <p id="497">
    <s id="497:1">གཉེན་པོའི་མཐུ་ཆུང་བའི་གང་ཟག་གི་སེམས་པ་ལས་གྱུར་པའི་ལས་མི་དགེ་བ་གང་ཡིན་པ་དེ་དང་། གང་ཡང་སེམས་པ་ལས་གྱུར་པའི་ལས་རྣམ་པར་སྨིན་ [87a] [87a.1]པར་ངེས་པ་དེ་མ་སྤངས་པ་དང་། ཡོངས་སུ་མ་ཤེས་པ་དེ་ནི་སྟོབས་དང་ལྡན་པ་ཡིན་ཏེ</s>
  </p>
  <p id="498">
    <s id="498:1">འདི་ནི་འདིར་དགོངས་པའོ། །</s>
  </p>
  <p id="499">
    <s id="499:1">ཡང་འདོད་པ་དང་རབ་ཏུ་ལྡན་པའི་མི་དགེ་བ་གང་ཡིན་པ་དང་། གང་སྔོན་གོམས་པར་བྱས་པ་དང་། གནས་ལ་གནས་པ་དང་། ཡོངས་སུ་མྱ་ངན་ [87a.2]ལས་མི་འདའ་བའི་ཆོས་ཅན་རྣམས་ཀྱི་བསྒྲུབ་ཏུ་མེད་པ་གང་ཡིན་པ་དེ་ནི་རང་བཞིན་གྱིས་སྟོབས་དང་ལྡན་པ་ཡིན་ནོ། །</s>
    <s id="499:2">ཞིང་དང་སེམས་ཀྱི་མངོན་པར་འདུ་བྱེད་པས་ཀྱང་སྟོབས་དང་ལྡན་པའི་ལས་སུ་རིག་པར་བྱའོ། །</s>
  </p>
  <p id="500">
    <s id="500:1">ཡང་རྣམ་པ་དགུས་སྟོབས་དང་ལྡན་པའི་ལས་སུ་རིག་པར་བྱ་སྟེ། </s>
  </p>
  <p id="501">
    <s id="501:1">ཞིང་དང་། [87a.3]དངོས་པོ་དང་། ངོ་བོ་ཉིད་དང་། གཞི་བོ་དང་། ཡིད་ལ་བྱེད་པ་དང་། བསམ་པ་དང་། གྲོགས་དང་། ལན་མང་དུ་བྱེད་པ་དང་། སྐྱེ་བོ་མང་པོས་ཀྱང་སྟོབས་དང་ལྡན་པ་སྟེ། </s>
  </p>
  <p id="502">
    <s id="502:1">འདི་ལས་བཟློག་པ་ནི་སྟོབས་དང་མི་ལྡན་པའི་ལས་སོ། །</s>
  </p>
  <p id="503">
    <s id="503:1">བཅོམ་ལྡན་འདས་ཀྱིས་སུ་ཞིག་འདི་སྐད་དུ། [87a.4]སྐྱེས་བུ་གང་ཟག་འདི་ཇི་ལྟ་ཇི་ལྟར་ལས་བྱེད་ཅིང་སོགས་པ་དེ་ལྟ་དེ་ལྟར་རྣམ་པར་སྨིན་པ་མྱོང་བར་འགྱུར་ན། </s>
  </p>
  <p id="504">
    <s id="504:1">དེ་ལྟ་ན་ཚངས་པར་སྤྱོད་པར་གནས་པར་མི་འགྱུར་ཞིང་ཡང་དག་པར་སྡུག་བསྔལ་ཟད་པ་དང་། སྡུག་བསྔལ་མཐར་དབྱུང་བའི་སྐབས་ཀྱང་མི་སྣང་ངོ་ཞེས་ཟེར་བ་དང་།</s>
    <s id="504:2">ཡང་སུ་ཞིག་ [87a.5]འདི་སྐད་དུ་སྐྱེས་བུ་གང་ཟག་འདི་ཇི་ལྟཇི་ལྟར་མྱོང་བར་འགྱུར་བའི་ལས་བྱེད་ཅིང་སོགས་པ་དེ་ལྟ་དེ་ལྟར་རྣམ་པར་སྨིན་པ་མྱོང་བར་འགྱུར་ན</s>
  </p>
  <p id="505">
    <s id="505:1">དེ་ལྟ་ན་ནི་ཚངས་པར་སྤྱོད་པས་གནས་པར་འགྱུར་ཞིང་ཡང་དག་པར་སྡུག་བསྔལ་ཟད་པར་འགྱུར་བ་དང་། སྡུག་བསྔལ་མཐར་དབྱུང་བའི་སྐབས་ཀྱང་སྣང་ངོ་། །</s>
    <s id="505:2">[87a.6]ཞེས་ཟེར་ཞེས། བཅོམ་ལྡན་འདས་ཀྱིས་གང་གསུངས་པ་དེ་ལ་དགོངས་པ་གང་ཞེ་ན།</s>
  </p>
  <p id="506">
    <s id="506:1">འདིར་ནི་བཅོམ་ལྡན་འདས་ཀྱིས་བདེ་བ་དང་ལྡན་པའི་ལས་ཀྱི་རྣམ་པར་སྨིན་པ་བདེ་བ་དང་ལྡན་པ་བཀག་གོ། ། སྡུག་བསྔལ་དང་ལྡན་པའི་སྡུག་བསྔལ་དང་ལྡན་པ་དང་། སྡུག་བསྔལ་ཡང་མ་ཡིན་བདེ་ [87a.7]བ་ཡང་མ་ཡིན་པ་དང་ལྡན་པའི་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་དང་ལྡན་པ་ཡང་དེ་བཞིན་ནོ། །</s>
  </p>
  <p id="507">
    <s id="507:1">ཡང་བདེ་བ་དང་ལྡན་ཞིང་བདེ་བ་མྱོང་བར་འགྱུར་བའི་རྣམ་པར་སྨིན་པ་བདེ་བ་ནི་གནང་ངོ་། ། སྡུག་བསྔལ་མྱོང་བར་འགྱུར་བའི་སྡུག་བསྔལ་དང་། སྡུག་བསྔལ་ཡང་མ་ཡིན་བདེ་ [87b] [87b.1]བ་ཡང་མ་ཡིན་པ་མྱོང་བར་འགྱུར་བའི་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་དང་།</s>
    <s id="507:2">སྡུག་བསྔལ་དང་ལྡན་ལ་བདེ་བ་མྱོང་བར་འགྱུར་བའི་རྣམ་པར་སྨིན་པ་བདེ་བ་ནི་གནང་ངོ་། ། སྡུག་བསྔལ་མྱོང་བར་འགྱུར་བའི་སྡུག་བསྔལ་དང་། སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་ [87b.2]མྱོང་བར་འགྱུར་བའི་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་དང་།</s>
    <s id="507:3">སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་དང་ལྡན་ལ་བདེ་བ་མྱོང་བར་འགྱུར་བའི་རྣམ་པར་སྨིན་པ་བདེ་བ་ནི་གནང་ངོ་། ། སྡུག་བསྔལ་མྱོང་བར་འགྱུར་བའི་སྡུག་བསྔལ་དང་། སྡུག་བསྔལ་ཡང་མ་ཡིན་བདེ་ [87b.3]བ་ཡང་མ་ཡིན་པ་མྱོང་བར་འགྱུར་བའི་སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའོ་ཞེས་བྱ་བ་འདི་ནི་འདིར་དགོངས་པའོ། །</s>
  </p>
  <p id="508">
    <s id="508:1">ལས་ཀྱི་རབ་ཏུ་དབྱེ་བ་ནི། སྡོམ་པའི་ལས་དང་། སྡོམ་པ་མ་ཡིན་པའི་ལས་དང་། སྡོམ་པ་ཡང་མ་ཡིན་སྡོམ་པ་མ་ཡིན་པ་ཡང་མ་ཡིན་པའི་ལས་སོ། ། </s>
  </p>
  <p id="509">
    <s id="509:1">[87b.4]སྡོམ་པའི་ལས་གང་ཞེ་ན། </s>
  </p>
  <p id="510">
    <s id="510:1">སོ་སོར་ཐར་པའི་སྡོམ་པས་བསྡུས་པ་དང་། བསམ་གཏན་གྱི་སྡོམ་པས་བསྡུས་པ་དང་། ཟག་པ་མེད་པའི་སྡོམ་པས་བསྡུས་པའོ། །</s>
  </p>
  <p id="511">
    <s id="511:1">སོ་སོར་ཐར་པའི་སྡོམ་པས་བསྡུས་པའི་ལས་གང་ཞེ་ན། </s>
  </p>
  <p id="512">
    <s id="512:1">རིས་བརྒྱད་དེ། དགེ་སློང་གི་སྡོམ་པ་དང་། དགེ་སློང་མའི་སྡོམ་པ་དང་། དགེ་སློབ་ [87b.5]མའི་སྡོམ་པ་དང་། དགེ་ཚུལ་གྱི་སྡོམ་པ་དང་། དགེ་ཚུལ་མའི་སྡོམ་པ་དང་། དགེ་བསྙེན་གྱི་སྡོམ་པ་དང་། དགེ་བསྙེན་མའི་སྡོམ་པ་དང་། བསྙེན་གནས་པའི་སྡོམ་པའོ། །</s>
  </p>
  <p id="513">
    <s id="513:1">རབ་ཏུ་བྱུང་བའི་སྡོམ་པ་གང་ཟག་ཇི་ལྟ་བུའི་དབང་དུ་བྱས་ཏེ་རྣམ་པར་གཞག་ཅེ་ན། </s>
  </p>
  <p id="514">
    <s id="514:1">ཉེས་པར་སྤྱོད་པ་ལས་དབེན་པར་ [87b.6]སྤྱོད་པ་དང་། འདོད་པ་ལས་དབེན་པར་སྤྱོད་པའོ། །</s>
  </p>
  <p id="515">
    <s id="515:1">དགེ་བསྙེན་དང་དགེ་བསྙེན་མའི་སྡོམ་པ་གང་ཟག་ཇི་ལྟ་བུའི་དབང་དུ་བྱས་ཏེ་རྣམ་པར་གཞག་ཅེ་ན། </s>
  </p>
  <p id="516">
    <s id="516:1">ཉེས་པར་སྤྱོད་པ་ལས་དབེན་པར་སྤྱོད་པ་ཡིན་གྱི་འདོད་པ་ལས་དབེན་པར་སྤྱོད་པ་ནི་མ་ཡིན་ནོ། །</s>
  </p>
  <p id="517">
    <s id="517:1">བསྙེན་གནས་པའི་སྡོམ་པ་གང་ཟག་ཇི་ལྟ་བུའི་ [87b.7]དབང་དུ་བྱས་ཏེ་རྣམ་པར་གཞག་ཅེ་ན། </s>
  </p>
  <p id="518">
    <s id="518:1">ཉེས་པར་སྤྱོད་པ་ལས་དབེན་པར་སྤྱོད་པ་ཡང་མ་ཡིན།  འདོད་པ་ལས་དབེན་པར་སྤྱོད་པ་ཡང་མ་ཡིན་པའོ། །</s>
  </p>
  <p id="519">
    <s id="519:1">དགེ་བསྙེན་བསླབ་པའི་གཞིའི་ཕྱོགས་གཅིག་ལ་སློབ་ན་དགེ་བསྙེན་གྱི་སྡོམ་པ་དང་ལྡན་པ་ཞེས་བྱའམ། ལྡན་པ་མ་ཡིན་པ་ཞེས་བྱ་ཞེ་ན། </s>
  </p>
  <p id="520">
    <s id="520:1">ལྡན་པ་ [88a] [88a.1]ཞེས་ཀྱང་བྱ། ཚུལ་ཁྲིམས་འཆལ་བ་ཞེས་ཀྱང་བྱའོ། །</s>
  </p>
  <p id="521">
    <s id="521:1">ཟ་མ་དང་མ་ནིང་རྣམས་ལ་དགེ་བསྙེན་གྱི་སྡོམ་པ་བཀག་གམ། དགེ་བསྙེན་གྱི་སྡོམ་པ་མ་བཀག་ཅེ་ན། </s>
  </p>
  <p id="522">
    <s id="522:1">དགེ་བསྙེན་ཉིད་ནི་བཀག་སྟེ། </s>
  </p>
  <p id="523">
    <s id="523:1">དགེ་སློང་དང་དགེ་སློང་མའི་ཕྱོགས་གཉིས་ལ་བསྙེན་བཀུར་ [88a.2]བྱ་བའི་འོས་མ་ཡིན་པའི་ཕྱིར་རོ། །</s>
    <s id="523:2">མ་ནིང་ནི་ལྔ་སྟེ།</s>
  </p>
  <p id="524">
    <s id="524:1">སྐྱེས་ནས་མ་ནིང་དུ་གྱུར་པ་དང་། མ་ནིང་ཕྲག་དོག་ཅན་དང་། མ་ནིང་ཟླ་ཕྱེད་པ་དང་། རླུགས་པའི་མ་ནིང་དང་། ཉམས་པའི་མ་ནིང་ངོ་། །</s>
  </p>
  <p id="525">
    <s id="525:1">བསམ་གཏན་གྱི་སྡོམ་པ་གང་ཞེ་ན། </s>
  </p>
  <p id="526">
    <s id="526:1">འཆལ་བའི་ཚུལ་ཁྲིམས་ཀུན་ནས་སློང་ [88a.3]བའི་ཉོན་མོངས་པ་རྣམས་ཀྱི་ས་བོན་འཇོམས་པའི་དུས་ན་འདོད་པ་ལ་འདོད་ཆགས་དང་བྲལ་བས་སྤོང་བ་གང་ཡིན་པ་དང་། བསམ་གཏན་དང་པོ་ལ་འདོད་ཆགས་དང་བྲལ་བ་དང་། བསམ་གཏན་གཉིས་པ་ལ་འདོད་ཆགས་དང་བྲལ་བ་དང་། བསམ་གཏན་གསུམ་པ་ལ་འདོད་ [88a.4]ཆགས་དང་བྲལ་བས་སྤོང་བ་གང་ཡིན་པའོ། །</s>
  </p>
  <p id="527">
    <s id="527:1">ཟག་པ་མེད་པའི་སྡོམ་པ་གང་ཞེ་ན། </s>
  </p>
  <p id="528">
    <s id="528:1">བདེན་པ་མཐོང་བའི་ཟག་པ་མེད་པའི་ཡིད་ལ་བྱེད་པས་སྤངས་པ་གང་ཡིན་པའོ། །</s>
  </p>
  <p id="529">
    <s id="529:1">སྡོམ་པ་མ་ཡིན་པ་གང་ཞེ་ན།</s>
    <s id="529:2">སྡོམ་པ་མ་ཡིན་པ་ཤན་པ་དང་། བྱ་གག་གསོད་པ་དང་། ཕག་གིས་འཚོ་བ་ [88a.5]དང་། ཉ་པ་དང་། རི་དྭགས་ཀྱི་རྔོན་པ་དང་། བྱ་པ་དང་། བོང་རྒྱས་འཆོར་བ་དང་། ཆོམ་རྐུན་པ་དང་། གཤེད་མ་དང་། གླང་པོ་ཆེ་འཛིན་པ་དང་། སྦྲུལ་གྱིས་འཚོ་བ་དང་། བཙོན་སྲུང་དང་། ཉན་རྣ་བྱེད་པ་དང་། གནོད་པ་བྱེད་པ་པ་རྣམས་ཀྱི་གང་ཡིན་པའོ། །</s>
    <s id="529:3">དེ་དག་གི་ [88a.6]རིགས་ལས་སྐྱེས་པས་སམ། ཡང་དག་པར་བླངས་པ་སྟེ། དེ་དག་གི་ལས་སྤྱད་པར་ངེས་པར་བྱས་པའོ། །</s>
  </p>
  <p id="530">
    <s id="530:1">སྡོམ་པ་ཡང་མ་ཡིན་སྡོམ་པ་མ་ཡིན་པ་ཡང་མ་ཡིན་པ་གང་ཞེ་ན། </s>
  </p>
  <p id="531">
    <s id="531:1">སྡོམ་པ་ཡང་མ་ཡིན་སྡོམ་པ་མ་ཡིན་པ་ཡང་མ་ཡིན་པའི་ལས་དགེ་བའམ། མི་དགེ་བ་གང་ཡིན་པའོ། ། </s>
  </p>
  <p id="532">
    <s id="532:1">[88a.7]བདེ་བ་མྱོང་བར་འགྱུར་བའི་ལས་གང་ཞེ་ན། </s>
  </p>
  <p id="533">
    <s id="533:1">འདོད་པའི་ཁམས་དང་། བསམ་གཏན་གསུམ་པོ་དག་གི་དགེ་བ་གང་ཡིན་པའོ། །</s>
  </p>
  <p id="534">
    <s id="534:1">སྡུག་བསྔལ་མྱོང་བར་འགྱུར་བའི་ལས་གང་ཞེ་ན།</s>
    <s id="534:2">གང་མི་དགེ་བའོ། །</s>
  </p>
  <p id="535">
    <s id="535:1">སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་མྱོང་བར་འགྱུར་བའི་ལས་གང་ཞེ་ན། </s>
  </p>
  <p id="536">
    <s id="536:1">[88b] [88b.1]བསམ་གཏན་གསུམ་པ་ལས་གོང་མའི་དགེ་བའོ། །</s>
  </p>
  <p id="537">
    <s id="537:1">མཐོང་བའི་ཆོས་ལ་མྱོང་བར་འགྱུར་བའི་ལས་གང་ཞེ་ན། </s>
  </p>
  <p id="538">
    <s id="538:1">གང་མཐོང་བའི་ཆོས་ལ་རྣམ་པར་སྨིན་པ་རྣམ་པར་སྨིན་པར་འགྱུར་བ་སྟེ། </s>
  </p>
  <p id="539">
    <s id="539:1">འདི་ལྟ་སྟེ། བྱམས་པའི་ཏིང་ངེ་འཛིན་ལས་ལངས་པ་ལ་ཕན་འདོགས་པ་དང་། གནོད་པར་བྱེད་པ་ [88b.2]ལས་བྱུང་བ་དང་། བྱམས་པའི་ཏིང་ངེ་འཛིན་ལ་ཇི་ལྟ་བར་ཉོན་མོངས་པ་མེད་པའི་ཏིང་ངེ་འཛིན་དང་། འགོག་པ་ལ་སྙོམས་པར་འཇུག་པ་དང་། རྒྱུན་ཏུ་ཞུགས་པའི་འབྲས་བུ་དང་། དགྲ་བཅོམ་པའི་འབྲས་བུ་ལས་ལངས་པ་དང་། སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ [88b.3]ཡང་དེ་བཞིན་ནོ། །</s>
  </p>
  <p id="540">
    <s id="540:1">ཡང་ན་གང་བསམ་པ་ཤིན་ཏུ་དྲག་པོས་སྦྱོར་བས་དགེ་བའམ་མི་དགེ་བ་སྤྱོད་པའོ། །</s>
  </p>
  <p id="541">
    <s id="541:1">སྐྱེས་ནས་མྱོང་བར་འགྱུར་བའི་ལས་གང་ཞེ་ན། </s>
  </p>
  <p id="542">
    <s id="542:1">གང་ཚེ་ཕྱི་མ་ཉིད་ལ་རྣམ་པར་སྨིན་པ་རྣམ་པར་སྨིན་པར་འགྱུར་བ་སྟེ།  འདི་ལྟ་སྟེ། མཚམས་མེད་པ་ལྔའི་ལས་རྣམས་སོ། །</s>
  </p>
  <p id="543">
    <s id="543:1">[88b.4]ཡང་ན་དགེ་བ་དང་མི་དགེ་བ་གཞན་ཡང་ཡིན་ནོ། །</s>
  </p>
  <p id="544">
    <s id="544:1">ལན་གྲངས་གཞན་ལ་མྱོང་བར་འགྱུར་བའི་ལས་གང་ཞེ་ན། </s>
  </p>
  <p id="545">
    <s id="545:1">གང་དེ་ཕན་ཆད་དུ་རྣམ་པར་སྨིན་པ་རྣམ་པར་སྨིན་པར་འགྱུར་བའོ། །</s>
  </p>
  <p id="546">
    <s id="546:1">གནག་ལ་རྣམ་པར་སྨིན་པ་གནག་པའི་ལས་གང་ཞེ་ན།</s>
    <s id="546:2">གང་མི་དགེ་བའོ། །</s>
  </p>
  <p id="547">
    <s id="547:1">དཀར་ལ་རྣམ་པར་སྨིན་པ་ [88b.5]དཀར་བའི་ལས་གང་ཞེ་ན། </s>
  </p>
  <p id="548">
    <s id="548:1">ཁམས་གསུམ་པའི་དགེ་བའོ། །</s>
  </p>
  <p id="549">
    <s id="549:1">དཀར་གནག་ཏུ་གྱུར་ལ་རྣམ་པར་སྨིན་པ་དཀར་གནག་ཏུ་འགྱུར་བ་གང་ཞེ་ན། </s>
  </p>
  <p id="550">
    <s id="550:1">འདོད་པ་དང་རབ་ཏུ་ལྡན་པའི་འདྲེན་མ་སྟེ། </s>
  </p>
  <p id="551">
    <s id="551:1">བསམ་པས་གནག་ལ་སྦྱོར་བས་དཀར་བའམ།</s>
    <s id="551:2">སྦྱོར་བས་གནག་ལ་བསམ་པས་དཀར་བའོ། །</s>
  </p>
  <p id="552">
    <s id="552:1">མི་ [88b.6]གནག་ཅིང་དཀར་ལ་རྣམ་པར་སྨིན་པར་མི་འགྱུར་ཞིང་ལས་ཟད་པར་འགྱུར་བའི་ལས་གང་ཞེ་ན། </s>
  </p>
  <p id="553">
    <s id="553:1">སྦྱོར་བ་དང་བར་ཆད་མེད་པའི་ལམ་རྣམས་ལ་ཟག་པ་མེད་པའི་ལས་སོ། །</s>
  </p>
  <p id="554">
    <s id="554:1">སྦྱིན་པའི་ལས་གང་ཞེ་ན། </s>
  </p>
  <p id="555">
    <s id="555:1">དེའི་གཞི་དང་། ཀུན་ནས་སློང་བ་དང་། དངོས་པོ་དང་། ངོ་བོ་ཉིད་ཀྱིས་ཀྱང་རིག་ [88b.7]པར་བྱ་སྟེ། </s>
  </p>
  <p id="556">
    <s id="556:1">གཞི་ནི་མ་ཆགས་པ་དང་། ཞེ་སྡང་མེད་པ་དང་། གཏི་མུག་མེད་པའོ། །</s>
  </p>
  <p id="557">
    <s id="557:1">ཀུན་ནས་སློང་བ་ནི་དེ་དག་དང་ལྡན་པའི་སེམས་པའོ། །</s>
    <s id="557:2">དངོས་པོ་ནི་སྦྱིན་པར་བྱ་བའི་དངོས་པོའོ། །</s>
  </p>
  <p id="558">
    <s id="558:1">ངོ་བོ་ཉིད་ནི་གཏོང་བ་ན་ལུས་ཀྱི་ལས་དང་ངག་གི་ལས་སོ། །</s>
  </p>
  <p id="559">
    <s id="559:1">ཇི་ལྟར་ན་སྦྱིན་པ་ཕུན་སུམ་ཚོགས་པ་ [89a] [89a.1]ཡིན་ཞེ་ན། </s>
  </p>
  <p id="560">
    <s id="560:1">ཕྱིར་ཞིང་སྦྱིན་པ་དང་། ཕྱོགས་མི་འབྱེད་པར་སྦྱིན་པ་དང་། འདོད་པ་ཡོངས་སུ་རྫོགས་པར་སྦྱིན་པའི་ཕྱིར་རོ། །</s>
    <s id="560:2">ཡང་མི་གནས་པར་སྦྱིན་པ་དང་། རྒྱ་ཆེར་སྦྱིན་པ་དང་། དགའ་བས་སྦྱིན་པ་དང་། ཕྱིར་ཞིང་སྦྱིན་པ་དང་། སྣོད་ལ་སྦྱིན་པ་དང་། འཁོར་དང་གློ་བུར་ [89a.2]དུ་འོངས་པ་ལ་ལེགས་པར་བགོས་ཏེ་སྦྱིན་པས་སྦྱིན་པ་ཕུན་སུམ་ཚོགས་པར་རིག་པར་བྱའོ། །</s>
  </p>
  <p id="561">
    <s id="561:1">ཇི་ལྟར་ན་སྦྱིན་པར་བྱ་བ་ཕུན་སུམ་ཚོགས་པར་རིག་པར་བྱ་ཞེ་ན། </s>
  </p>
  <p id="562">
    <s id="562:1">སྦྱིན་པར་བྱ་བའི་དངོས་པོ་གནོད་པས་གྲུབ་པ་མ་ཡིན་པ་དང་། སྦྱིན་པར་བྱ་བའི་དངོས་པོ་གཞན་ལས་ཕྲོགས་པ་མ་ཡིན་པ་དང་། [89a.3]སྦྱིན་པར་བྱ་བའི་དངོས་པོ་མ་རུལ་ཞིང་དྲི་མ་མེད་པ་དང་། སྦྱིན་པར་བྱ་བའི་དངོས་པོ་རུང་བ་དང་། སྦྱིན་པར་བྱ་བའི་དངོས་པོ་ཆོས་ཀྱིས་བསྒྲུབས་པའི་ཕྱིར་རོ། །</s>
    <s id="562:2">ཇི་ལྟར་ན་ཚུལ་ཁྲིམས་དང་ལྡན་པ་ཡིན་ཞེ་ན</s>
  </p>
  <p id="563">
    <s id="563:1">ཡང་དག་པར་བླངས་པའི་ཚུལ་ཁྲིམས་རྗེས་སུ་སྲུང་བའི་ཕྱིར་རོ། །</s>
    <s id="563:2">ཇི་ལྟར་ན་སོ་ [89a.4]སོར་ཐར་པའི་སྡོམ་པས་བསྡམས་པ་ཡིན་ཞེ་ན།</s>
  </p>
  <p id="564">
    <s id="564:1">ངེས་པར་འབྱིན་པའི་ཚུལ་ཁྲིམས་ཡིན་པའི་ཕྱིར་རོ། །</s>
    <s id="564:2">ཇི་ལྟར་ན་ཆོ་ག་དང་སྤྱོད་ཡུལ་ཕུན་སུམ་ཚོགས་པ་ཡིན་ཞེ་ན།</s>
  </p>
  <p id="565">
    <s id="565:1">མ་སྨད་པའི་ཚུལ་ཁྲིམས་ཡིན་པའི་ཕྱིར་རོ། །</s>
    <s id="565:2">ཇི་ལྟར་ན་ཁ་ན་མ་ཐོ་བ་ཆུང་ངུ་ཙམ་རྣམས་ལ་ཡང་འཇིགས་པར་ལྟ་བ་ཡིན་ [89a.5]ཞེ་ན།</s>
  </p>
  <p id="566">
    <s id="566:1">ཤིན་ཏུ་གུས་པར་སློབ་པའི་ཚུལ་ཁྲིམས་ཡིན་པའི་ཕྱིར་རོ། །</s>
    <s id="566:2">ཇི་ལྟར་ན་ཡང་དག་པར་བླངས་པ་ལ་སློབ་ཅེ་ན།</s>
  </p>
  <p id="567">
    <s id="567:1">བསླབ་པའི་གཞིའི་གནས་རྣམས་ལ་བསླབ་པ་ཡོངས་སུ་རྫོགས་པར་སློབ་པའི་ཚུལ་ཁྲིམས་ཡིན་པའི་ཕྱིར་རོ། །</s>
    <s id="567:2">ཇི་ལྟར་ན་ལུས་དང་ངག་གིས་བསྡམས་པ་ཡིན་ཞེ་ན</s>
  </p>
  <p id="568">
    <s id="568:1">ཤེས་ [89a.6]བཞིན་གྱིས་ཡོངས་སུ་ཟིན་པའི་ཕྱིར་རོ། །</s>
    <s id="568:2">ཇི་ལྟར་ན་ལུས་དང་ངག་ཕུན་སུམ་ཚོགས་པས་ཕུན་སུམ་ཚོགས་པ་ཡིན་ཞེ་ན།</s>
  </p>
  <p id="569">
    <s id="569:1">ལྟུང་བ་མི་བྱེད་པའི་ཕྱིར་རོ། །</s>
    <s id="569:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་ཡོངས་སུ་དག་པ་ཡིན་ཞེ་ན།</s>
  </p>
  <p id="570">
    <s id="570:1">འགྱོད་པ་མེད་པ་ལ་སོགས་པའི་རིམ་གྱིས་ཏིང་ངེ་འཛིན་གྱི་བར་ལ་གནས་ [89a.7]པའི་ཕྱིར་རོ། །</s>
    <s id="570:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་དགེ་བ་ཡིན་ཞེ་ན།</s>
  </p>
  <p id="571">
    <s id="571:1">ཉོན་མོངས་པ་ཅན་གྱི་རྟོག་པ་དང་མ་འདྲེས་པའི་ཕྱིར་རོ། །</s>
    <s id="571:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་ཁ་ན་མ་ཐོ་བ་མེད་པ་ཡིན་ཞེ་ན།</s>
  </p>
  <p id="572">
    <s id="572:1">སྨོན་ནས་ཚངས་པར་སྤྱོད་པ་ལ་གནས་པ་རྣམ་པར་སྤངས་པའི་ཕྱིར་རོ། །</s>
    <s id="572:2">ཇི་ལྟར་ན་ [89b] [89b.1]ལུས་དང་ངག་གི་ཀུན་ཏུ་སྤྱོད་པ་གནོད་པ་མེད་པ་ཡིན་ཞེ་ན།</s>
  </p>
  <p id="573">
    <s id="573:1">གཞན་ལ་བརྙས་ཐབས་མི་བྱེད་ཅིང་འགྲོགས་ན་བདེ་བའི་ཕྱིར་རོ། །</s>
    <s id="573:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་རྗེས་སུ་མཐུན་པ་ཡིན་ཞེ་ན།</s>
  </p>
  <p id="574">
    <s id="574:1">མྱ་ངན་ལས་འདས་པ་ཐོབ་པར་བྱེད་པ་དང་མཐུན་པའི་ཕྱིར་རོ། །</s>
    <s id="574:2">ཇི་ལྟར་ན་ལུས་དང་ངག་གི་ཀུན་ [89b.2]ཏུ་སྤྱོད་པ་རྗེས་སུ་འབྱོར་བ་ཡིན་ཞེ་ན།</s>
  </p>
  <p id="575">
    <s id="575:1">དགེ་བ་མི་སྤྱོམས་པ་དང་སྡིག་པ་མི་འཆབ་པའི་ཕྱིར་རོ། །</s>
    <s id="575:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་ཐབས་དང་ལྡན་པ་ཡིན་ཞེ་ན།</s>
  </p>
  <p id="576">
    <s id="576:1">ཚངས་པ་མཚུངས་པར་སྤྱོད་པ་ཉེ་བར་སྡུད་པའི་ཚུལ་ཁྲིམས་ཡིན་པའི་ཕྱིར་རོ། །</s>
    <s id="576:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་ [89b.3]འཚམ་པ་ཡིན་ཞེ་ན།</s>
  </p>
  <p id="577">
    <s id="577:1">བླ་མ་རྣམས་དང་བླ་མ་དང་འདྲ་བ་རྣམས་ལ་ང་རྒྱལ་བཅག་པའི་ཕྱིར་རོ། །</s>
    <s id="577:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་མཐུན་པ་ཡིན་ཞེ་ན།</s>
  </p>
  <p id="578">
    <s id="578:1">གདམས་ངག་ལ་མཐུན་པར་འཛིན་པའི་ཕྱིར་རོ། །</s>
    <s id="578:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་གདུང་བ་མེད་པ་ཡིན་ཞེ་ན།</s>
  </p>
  <p id="579">
    <s id="579:1">དཀའ་ཐུབ་ [89b.4]དྲག་པོ་དང་ངན་ངོན་ལ་མོས་པ་རྣམ་པར་སྤངས་པའི་ཕྱིར་རོ། །</s>
    <s id="579:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་ཕྱིས་འགྱོད་པ་མེད་པ་ཡིན་ཞེ་ན།</s>
  </p>
  <p id="580">
    <s id="580:1">ལོངས་སྤྱོད་དང་། ལས་ཀྱི་མཐའ་སྤངས་པ་ལ་འགྱོད་པ་མེད་པའི་ཕྱིར་རོ། །</s>
    <s id="580:2">ཇི་ལྟར་ན་ལུས་དང་ངག་གི་ཀུན་ཏུ་སྤྱོད་པ་ཡིད་ལ་གཅགས་པ་མེད་པ་ [89b.5]ཡིན་ཞེ་ན</s>
  </p>
  <p id="581">
    <s id="581:1">ཅུང་ཟད་ཙམ་གྱིས་ཆོག་པར་མི་འཛིན་པས་ཡིད་ལ་གཅགས་པ་མེད་པའི་ཕྱིར་རོ། །</s>
    <s id="581:2">བཅོམ་ལྡན་འདས་ཀྱིས་སེམས་ཅན་འདི་དག་ལས་བདག་གིར་བྱ་བ་ལས་ཀྱི་བགོ་སྐལ་ལ་སྤྱོད་པ་ལས་ཀྱི་སྐྱེ་གནས་པ་ལ་བརྟེན་པར་བྱ་བ་དག་སྟེ། ལས་ནི་སེམས་ཅན་མཐོན་པོ་དང་དམའ་ [89b.6]བ་དང་ངན་པ་དང་གྱ་ནོམ་པ་རྣམ་པར་འབྱེད་པའོ་ཞེས་གང་གསུངས་པ་ལ།</s>
    <s id="581:3">ལས་བདག་གིར་བྱ་བ་ཇི་ལྟ་བུ་ཞེ་ན།</s>
  </p>
  <p id="582">
    <s id="582:1">རང་གིས་བྱས་པའི་ལས་ཀྱི་རྣམ་པར་སྨིན་པ་མྱོང་བའི་ཕྱིར་རོ། །</s>
    <s id="582:2">ཇི་ལྟར་ན་ལས་ཀྱི་བགོ་སྐལ་ལ་སྤྱོད་པ་ཡིན་ཞེ་ན།</s>
  </p>
  <p id="583">
    <s id="583:1">རང་གིས་བྱས་པའི་རྣམ་པར་སྨིན་པ་མྱོང་བ་དེ་ལ་དགེ་ [89b.7]བ་དང་མི་དགེ་བའི་ལས་སོ་སོའི་བགོ་སྐལ་ལ་སྤྱོད་པའི་ཕྱིར་རོ། །</s>
    <s id="583:2">ཇི་ལྟར་ན་ལས་ཀྱི་སྐྱེ་གནས་པ་ཡིན་ཞེ་ན</s>
  </p>
  <p id="584">
    <s id="584:1">རྒྱུ་མེད་པ་དང་མི་མཐུན་པའི་རྒྱུ་རྣམ་པར་སྤངས་པའི་ལས་ཀྱི་སྐྱེ་གནས་ལས་སེམས་ཅན་བྱུང་བའི་ཕྱིར་རོ། །</s>
    <s id="584:2">ཇི་ལྟར་ན་ལས་བརྟེན་པར་བྱ་བ་ཡིན་ཞེ་ན</s>
  </p>
  <p id="585">
    <s id="585:1">ལས་ཀྱིས་བཅིངས་པ་ལས་ [90a] [90a.1]རྣམ་པར་ཐར་པར་བྱེད་པའི་གཉེན་པོའི་ལས་བརྟེན་པ་ཡིན་པའི་ཕྱིར་རོ། །</s>
    <s id="585:2">སེམས་ཅན་མཐོན་པོ་དང་དམའ་བ་གང་ཞེ་ན།</s>
  </p>
  <p id="586">
    <s id="586:1">བདེ་འགྲོ་དང་ངན་འགྲོར་ལུས་ཐོབ་པའོ། །</s>
  </p>
  <p id="587">
    <s id="587:1">ངན་པ་དང་གྱ་ནོམ་པ་གང་ཞེ་ན། </s>
  </p>
  <p id="588">
    <s id="588:1">དེ་དག་ཉིད་སྐྱོན་དང་ལྡན་པ་དང་། ཡོན་ཏན་དང་ལྡན་པའོ། །</s>
  </p>
  <p id="589">
    <s id="589:1">སེམས་ཅན་ [90a.2]རྣམས་ཀྱི་ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ་པོ་ཞེས་གང་གསུངས་པ་དེ་ལ།</s>
    <s id="589:2">ལས་ཀྱི་རྣམ་པར་སྨིན་པ་བསམ་གྱིས་ཁྱབ་པ་ནི་ཇི་ལྟ་བུ། བསམ་གྱིས་མི་ཁྱབ་པ་ནི་ཇི་ལྟ་བུ་ཞེ་ན།</s>
  </p>
  <p id="590">
    <s id="590:1">ལས་དགེ་བའི་རྣམ་པར་སྨིན་པ་ལྷ་དང་མི་རྣམས་ཀྱི་ནང་དུ་འདོད་པ་ནི་བསམ་གྱིས་ཁྱབ་པའོ། ། </s>
  </p>
  <p id="591">
    <s id="591:1">[90a.3]མི་དགེ་བའི་ལས་ཀྱི་རྣམ་པར་སྨིན་པ་སེམས་ཅན་དམྱལ་བ་དང་། དུད་འགྲོ་དང་། ཡི་དྭགས་ཀྱི་ངན་སོང་ངན་འགྲོ་ལོག་པར་ལྟུང་བ་རྣམས་སུ་མི་འདོད་པ་ཞེས་བྱ་བ་ནི་བསམ་གྱིས་ཁྱབ་པའོ། །</s>
  </p>
  <p id="592">
    <s id="592:1">ལས་འདིས་ནི་སེམས་ཅན་རྣམས་ཀྱི་ལུས་སྣ་ཚོགས་སུ་འགྱུར་ཞེས་བྱ་བ་འདི་ནི་བསམ་གྱིས་ [90a.4]མི་ཁྱབ་པོ། །</s>
    <s id="592:2">ལས་དགེ་བ་དང་མི་དགེ་བ་དེ་ཉིད་གནས་དང་དངོས་པོ་དང་རྒྱུ་དང་རྣམ་པར་སྨིན་པ་དང་རབ་ཏུ་དབྱེ་བས་ནི་བསམ་གྱིས་མི་ཁྱབ་པའོ། །</s>
    <s id="592:3">ཕྱིའི་དངོས་པོ་སྣ་ཚོགས་མངོན་པར་འགྲུབ་པར་བྱེད་པའི་ལས་བསམ་གྱིས་མི་ཁྱབ་པོ། །</s>
    <s id="592:4">ནོར་བུ་དང་སྔགས་དང་སྨན་དང་མཁྱུད་དཔྱད་དང་ལྡན་པའི་ [90a.5]ལས་བསམ་གྱིས་མི་ཁྱབ་པོ། །</s>
    <s id="592:5">རྣལ་འབྱོར་པ་ཐམས་ཅད་ཀྱི་མཐུའི་ལས་བསམ་གྱིས་མི་ཁྱབ་པོ། །</s>
    <s id="592:6">བྱང་ཆུབ་སེམས་དཔའ་རྣམས་ཀྱི་དབང་གི་ལས་བསམ་གྱིས་མི་ཁྱབ་སྟེ</s>
  </p>
  <p id="593">
    <s id="593:1">འདི་ལྟ་སྟེ། ཚེ་ལ་དབང་བ་དང་། སེམས་ལ་དབང་བ་དང་། ཡོ་བྱད་ལ་དབང་བ་དང་། ལས་ལ་དབང་བ་དང་། [90a.6]སྐྱེ་བ་ལ་དབང་བ་དང་། མོས་པ་ལ་དབང་བ་དང་། སྨོན་ལམ་ལ་དབང་བ་དང་། རྫུ་འཕྲུལ་ལ་དབང་བ་དང་། ཡེ་ཤེས་ལ་དབང་བ་དང་། ཆོས་ལ་དབང་བའི་ཕྱིར་རོ། །</s>
    <s id="593:2">སངས་རྒྱས་ཐམས་ཅད་ཀྱི་སངས་རྒྱས་ཀྱི་མཛད་པ་བསྒྲུབ་པའི་ཕྱིར་ཕྲིན་ལས་བསམ་གྱིས་མི་ཁྱབ་པོ། །</s>
    <s id="593:3">དེ་དག་མདོར་བསྡུ་ [90a.7]ན་ཀུན་འབྱུང་བའི་བདེན་པའི་མཚན་ཉིད་རྣམ་པ་བཞིར་རིག་པར་བྱ་སྟེ</s>
  </p>
  <p id="594">
    <s id="594:1">རྒྱུའི་མཚན་ཉིད་དང་། ཀུན་འབྱུང་བའི་མཚན་ཉིད་དང་། རབ་ཏུ་སྐྱེ་བའི་མཚན་ཉིད་དང་། རྐྱེན་གྱི་མཚན་ཉིད་དོ། །</s>
  </p>
  <p id="595">
    <s id="595:1">རྒྱུའི་མཚན་ཉིད་གང་ཞེ་ན། </s>
  </p>
  <p id="596">
    <s id="596:1">ཡང་སྲིད་པའི་བག་ཆགས་འཇོག་པའི་བྱེད་རྒྱུ་ཡིན་པའི་ཕྱིར་རྒྱུའི་མཚན་ [90b] [90b.1]ཉིད་དུ་རིག་པར་བྱའོ། །</s>
  </p>
  <p id="597">
    <s id="597:1">ཀུན་འབྱུང་བའི་མཚན་ཉིད་གང་ཞེ་ན། </s>
  </p>
  <p id="598">
    <s id="598:1">སེམས་ཅན་བག་ཆགས་བསགས་པ་དེ་དང་དེ་དག་སེམས་ཅན་གྱི་རིས་དེ་དང་དེར་ཀུན་འབྱུང་བའི་བྱེད་རྒྱུ་ཡིན་པའི་ཕྱིར་ཀུན་འབྱུང་བའི་མཚན་ཉིད་དུ་རིག་པར་བྱའོ། །</s>
  </p>
  <p id="599">
    <s id="599:1">རབ་ཏུ་སྐྱེ་བའི་མཚན་ཉིད་གང་ཞེ་ན། </s>
  </p>
  <p id="600">
    <s id="600:1">སོ་སོ་རང་དང་རྣམ་པ་ [90b.2]དང་མཆོག་ཏུ་འབྱུང་བའི་བྱེད་རྒྱུ་ཡིན་པའི་ཕྱིར་རབ་ཏུ་སྐྱེ་བའི་མཚན་ཉིད་དུ་བལྟའོ། །</s>
  </p>
  <p id="601">
    <s id="601:1">རྐྱེན་གྱི་མཚན་ཉིད་གང་ཞེ་ན། </s>
  </p>
  <p id="602">
    <s id="602:1">གཞན་དང་གཞན་འཐོབ་པ་དང་། འདའ་བའི་བྱེད་རྒྱུ་ཡིན་པའི་ཕྱིར་རྐྱེན་གྱི་མཚན་ཉིད་དུ་རིག་པར་བྱའོ།། །།</s>
  </p>
</text>
