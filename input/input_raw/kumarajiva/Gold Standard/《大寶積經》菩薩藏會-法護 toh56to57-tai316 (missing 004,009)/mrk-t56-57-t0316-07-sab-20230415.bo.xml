<?xml version='1.0' encoding='utf-8'?>
<text>
  <p id="1">
    <s id="1:1">བམ་པོ་དགུ་པ།</s>
    <s id="1:2">དེ་ལ་ [61b.2]གང་ལ་བརྩོན་པས་བྱང་ཆུབ་སེམས་དཔའ་བྱང་ཆུབ་ཀྱི་སྤྱད་པ་སྤྱོད་པར་འགྱུར་བའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཞེ་ན།</s>
  </p>
  <p id="2">
    <s id="2:1">ཤཱ་རིའི་བུ་འདི་གསུམ་ནི། བྱང་ཆུབ་སེམས་དཔའ་རྣམས་ཀྱི་ལེགས་པར་སྤྱོད་པ་སྟེ།</s>
  </p>
  <p id="3">
    <s id="3:1">གསུམ་གང་ཞེ་ན།</s>
    <s id="3:2">ལུས་ཀྱིས་ [61b.3]ལེགས་པར་སྤྱོད་པ་དང་། ངག་གིས་ལེགས་པར་སྤྱོད་པ་དང་། ཡིད་ཀྱིས་ལེགས་པར་སྤྱོད་པའོ། །</s>
  </p>
  <p id="4">
    <s id="4:1">དེ་ལ་ལུས་ཀྱིས་ལེགས་པར་སྤྱོད་པ་གང་ཞེ་ན། </s>
  </p>
  <p id="5">
    <s id="5:1">འདི་ལ་ཤཱ་རིའི་བུ་</s>
    <s id="5:2">བྱང་ཆུབ་སེམས་དཔའི་ནི། སྲོག་གཅོད་པ་སྤངས་པ་ཡིན། མ་བྱིན་པར་ལེན་པ་སྤངས་པ་ཡིན། འདོད་པ་ལ་ལོག་ [61b.4]པར་གཡེམ་པ་སྤངས་པ་ཡིན་ཏེ།</s>
  </p>
  <p id="6">
    <s id="6:1">འདི་ནི་ལུས་ཀྱིས་ལེགས་པར་སྤྱོད་པ་ཞེས་བྱའོ། །</s>
  </p>
  <p id="7">
    <s id="7:1">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་ནི། བརྫུན་དུ་སྨྲ་བ་སྤངས་པ་ཡིན། ཕྲ་མ་དང་ངག་རྩུབ་པོ་དང་། ཚིག་ཀྱལ་པ་སྤངས་པ་ཡིན་ཏེ།</s>
  </p>
  <p id="8">
    <s id="8:1">འདི་ནི་ངག་གིས་ལེགས་པར་སྤྱོད་པ་ཞེས་བྱའོ། ། </s>
  </p>
  <p id="9">
    <s id="9:1">[61b.5]གཞན་ཡང་ཤཱ་རིའི་བུ་བྱང་ཆུབ་སེམས་དཔའ་ནི། བརྣབ་སེམས་མེད། གནོད་སེམས་མེད་ཅིང་། ཡང་དག་པར་ལྟ་བ་ཡིན་ཏེ།</s>
  </p>
  <p id="10">
    <s id="10:1">འདི་ནི་ཡིད་ཀྱིས་ལེགས་པར་སྤྱོད་པ་ཞེས་བྱའོ། །</s>
  </p>
  <p id="11">
    <s id="11:1">དེ་འདི་སྙམ་དུ་སེམས་ཏེ། </s>
  </p>
  <p id="12">
    <s id="12:1">ལུས་ཀྱིས་ལེགས་པར་སྤྱོད་པ་གང་། ངག་གིས་ལེགས་པར་སྤྱོད་པ་གང་། [61b.6]ཡིད་ཀྱིས་ལེགས་པར་སྤྱོད་པ་གང་ཡིན་སྙམ་མོ། །</s>
    <s id="12:2">དེ་ཡང་འདི་སྙམ་དུ་སེམས་ཏེ།</s>
  </p>
  <p id="13">
    <s id="13:1">ལུས་ཀྱི་ལས་གང་། སྲོག་གཅོད་པ་དང་། མ་བྱིན་པར་ལེན་པ་དང་། འདོད་པ་ལ་ལོག་པར་གཡེམ་པ་མ་བྱས་པ་དེ་ནི།</s>
    <s id="13:2">ལུས་ཀྱིས་ལེགས་པར་སྤྱོད་པ་ཞེས་བྱའོ་སྙམ་མོ། །</s>
    <s id="13:3">དེ་ལ་ངག་གིས་ལེགས་ [61b.7]པར་སྤྱོད་པ་གང་ཞེ་ན། དེ་འདི་སྙམ་དུ་སེམས་ཏེ།  ངག་གི་ལས་གང་བརྫུན་དུ་སྨྲ་བ་དང་། ཕྲ་མ་དང་། ངག་རྩུབ་པོ་དང་། ཚིག་ཀྱལ་པ་མ་སྨྲས་པ་དེ་ནི།</s>
    <s id="13:4">ངག་གིས་ལེགས་པར་སྤྱོད་པ་ཞེས་བྱའོ་སྙམ་མོ། །</s>
    <s id="13:5">དེ་ལ་ཡིད་ཀྱིས་ལེགས་པར་སྤྱོད་པ་གང་ཞེ་ན། དེ་འདི་སྙམ་དུ་སེམས་ཏེ། [62a.1]ཡིད་ཀྱི་ལས་གང་། བརྣབ་སེམས་དང་། གནོད་སེམས་དང་། ལོག་པར་ལྟ་བ་མ་བྱས་པ་དེ་ནི་ཡིད་ཀྱིས་ལེགས་པར་སྤྱོད་པ་ཞེས་བྱའོ་སྙམ་མོ། །</s>
    <s id="13:6">དེ་འདི་ལྟར་ཚུལ་བཞིན་སོ་སོར་རྟོག་སྟེ།</s>
  </p>
  <p id="14">
    <s id="14:1">ལས་གང་ལུས་ཀྱིས་མ་བྱས་པ་དང་། ལས་གང་ངག་དང་། ཡིད་ [62a.2]ཀྱིས་མ་བྱས་པ་དེ་ཅི་གདགས་པར་ནུས་སམ།</s>
    <s id="14:2">དེ་འདི་ལྟར་ཚུལ་བཞིན་གྱིས། རྟོག་པ་ན་འདི་སྙམ་དུ་སེམས་ཏེ། ལས་གང་ལུས་ཀྱིས་མ་བྱས་པ་དང་། ལས་གང་ངག་དང་ཡིད་ཀྱིས་མ་བྱས་པ་དེ་</s>
    <s id="14:3">སྔོན་པོ་འམ། སེར་པོ་འམ། དམར་པོ་འམ། དཀར་པོ་འམ། ལེབ་རྒན་ནམ། [62a.3]ཤེལ་གྱི་ཁ་དོག་ཏུ་གདགས་པར་མི་ནུས་ཏེ།</s>
  </p>
  <p id="15">
    <s id="15:1">མིག་གིས་ཤེས་པར་བྱ་བ་མ་ཡིན།</s>
    <s id="15:2">རྣ་བས་ཤེས་པར་བྱ་བ་མ་ཡིན།  སྣས་ཤེས་པར་བྱ་བ་མ་ཡིན། ལྕེས་ཤེས་པར་བྱ་བ་མ་ཡིན། ལུས་ཀྱིས་ཤེས་པར་བྱ་བ་མ་ཡིན།  ཡིད་ཀྱིས་ཤེས་པར་བྱ་བ་མ་ཡིན་ནོ། །</s>
  </p>
  <p id="16">
    <s id="16:1">དེ་ཅིའི་ཕྱིར་ཞེ་ན།</s>
    <s id="16:2">[62a.4]འདི་ལྟར་དེ་ནི་སྐྱེས་པ་མ་ཡིན། བསྐྱེད་པ་མ་ཡིན། བྱུང་བ་མ་ཡིན། ཟིན་པ་མ་ཡིན་ཏེ།</s>
  </p>
  <p id="17">
    <s id="17:1">དེ་ནི་ལས་གང་གིས་ཀྱང་ཤེས་པར་བྱ་བ་མ་ཡིན་ནོ། །</s>
  </p>
  <p id="18">
    <s id="18:1">དེ་འདི་སྙམ་དུ་སེམས་ཏེ། </s>
  </p>
  <p id="19">
    <s id="19:1">ཚུལ་ཁྲིམས་དེ་ནི། གང་མངོན་པར་འདུས་མ་བྱས་པའོ། །</s>
  </p>
  <p id="20">
    <s id="20:1">གང་མངོན་པར་འདུ་མི་བྱེད་པ་དེ་ལ་གདགས་ [62a.5]པ་གང་ཡང་མེད་དོ། །</s>
  </p>
  <p id="21">
    <s id="21:1">གང་གདགས་པ་མེད་པ། དེ་ལ་བདག་མངོན་པར་ཆགས་པར་མི་བྱའོ་སྙམ་ནས། </s>
  </p>
  <p id="22">
    <s id="22:1">དེ་འདི་ལྟར་ལེགས་པར་སྤྱད་པའི་ཚུལ་ཁྲིམས་ཀྱང་ཡང་དག་པར་རྗེས་སུ་མི་མཐོང་། </s>
  </p>
  <p id="23">
    <s id="23:1">གང་གི་ཚུལ་ཁྲིམས་དེ་དང་། ཚུལ་ཁྲིམས་དེ་གང་དུ་བསྔོ་བ། དེ་ཡང་ཡང་ [62a.6]དག་པར་རྗེས་སུ་མི་མཐོང་ངོ་། །</s>
  </p>
  <p id="24">
    <s id="24:1">དེ་དེ་ལྟར་མཐོང་བས། འཇིག་ཚོགས་ལ་ལྟ་བ་གང་གིས། ཚུལ་ཁྲིམས་སམ།</s>
    <s id="24:2">འཆལ་པའི་ཚུལ་ཁྲིམས་ལ། སོ་སོར་རྟོག་པར་འགྱུར་བའི་འཇིག་ཚོགས་ལ་ལྟ་བ་མི་སློང་ངོ་།</s>
  </p>
  <p id="25">
    <s id="25:1">དེ་དེ་ལྟར་མཐོང་བས་སྡོམ་པ་དང་། ཆོ་ག་དང་། སྤྱོད་པ་དང་། [62a.7]སྤྱོད་ཡུལ་ཤེས་བཞིན་དུ་སྤྱོད་པར་འགྱུར་ཏེ།  ཤེས་བཞིན་དུ་སྤྱོད་པས་ཚུལ་ཁྲིམས་དང་ལྡན་པ་ཞེས་བྱའོ། །</s>
  </p>
  <p id="26">
    <s id="26:1">དེ་བདག་ཏུ་དམིགས་ཤིང་མི་སྤྱོད།  ཕ་རོལ་ཏུ་དམིགས་ཤིང་མི་སྤྱོད་དེ།</s>
  </p>
  <p id="27">
    <s id="27:1">དེ་ཚུལ་ཁྲིམས་མ་ཉམས་པ་དང་། ཚུལ་ཁྲིམས་མཆོག་ཏུ་མི་འཛིན་པ་ཡིན་ནོ། །</s>
  </p>
  <p id="28">
    <s id="28:1">བདག་ཏུ་ [62b.1]དམིགས་ན་ཚུལ་ཁྲིམས་སུ་དམིགས་པར་འགྱུར་གྱི། གང་བདག་ཏུ་མི་དམིགས་པ་དེ་ནི་ཚུལ་ཁྲིམས་སུ་མི་དམིགས་སོ། །</s>
  </p>
  <p id="29">
    <s id="29:1">གང་ཚུལ་ཁྲིམས་སུ་མི་དམིགས་པ་དེ་ནི་བསླབ་པ་ཉམས་པར་མི་བྱེད་དོ། །</s>
  </p>
  <p id="30">
    <s id="30:1">གང་སླབ་པ་ཉམས་པར་མི་བྱེད་པ་དེ་ཚུལ་ཁྲིམས་ཉམས་པར་མི་བྱེད་དེ། </s>
  </p>
  <p id="31">
    <s id="31:1">ཚུལ་ [62b.2]ཁྲིམས་མཆོག་ཏུ་མི་འཛིན་ཏོ། །</s>
  </p>
  <p id="32">
    <s id="32:1">ཅིའི་ཕྱིར་མཆོག་ཏུ་མི་འཛིན་ཅེ་ན། </s>
  </p>
  <p id="33">
    <s id="33:1">དེས་གཞན་ལས་ཆོས་ཐམས་ཅད་ཤེས་སོ། །</s>
  </p>
  <p id="34">
    <s id="34:1">གཞན་གང་ཡིན་པ་དེ་ལ་བདག་མེད་དོ། །</s>
  </p>
  <p id="35">
    <s id="35:1">གང་བདག་མེད་པ་དེ་ལ་ཅི་ཞིག་ཡོངས་སུ་གཟུང་བར་བྱ། </s>
  </p>
  <p id="36">
    <s id="36:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་ [62b.3]གསུངས་སོ། །</s>
  </p>
  <p id="37">
    <s id="37:1">ལུས་ཀྱིས་དག་ཅིང་ངག་གིས་དག་པ་དང་། །</s>
    <s id="37:2">ཡིད་ཀྱིས་དག་ཅིང་རྟག་ཏུ་སྤྱོད་པ་དག །</s>
    <s id="37:3">དག་པའི་བརྟུལ་ཞུགས་ལ་ནི་རྟག་གནས་པ། །</s>
    <s id="37:4">དེ་ནི་བྱང་ཆུབ་སེམས་དཔའ་ཚུལ་ཁྲིམས་ལྡན། །</s>
  </p>
  <p id="38">
    <s id="38:1">ཤིན་ཏུ་བཟང་པོའི་ལས་ལམ་བཅུ་པོ་འདི། །</s>
    <s id="38:2">གང་དག་སྲུང་བ་བྱང་ཆུབ་སེམས་ [62b.4]དཔའ་མཁས། །</s>
  </p>
  <p id="39">
    <s id="39:1">ལུས་དང་ངག་དང་ཡིད་ཀྱིས་གང་མ་བྱས། །</s>
  </p>
  <p id="40">
    <s id="40:1">དེ་ནི་མཁས་པ་ཚུལ་ཁྲིམས་ལྡན་ཞེས་བྱ། །</s>
  </p>
  <p id="41">
    <s id="41:1">གང་དག་མ་བྱས་མ་བསྐྱེད་མི་ལེན་པ། །</s>
    <s id="41:2">དེ་ལ་ཁ་དོག་མེད་ཅིང་དབྱིབས་ཀྱང་མེད། །</s>
  </p>
  <p id="42">
    <s id="42:1">གང་ལ་ཁ་དོག་མེད་ཅིང་དབྱིབས་མེད་པ། །</s>
    <s id="42:2">དེ་ལ་གདགས་པ་ནམ་ཡང་མི་དམིགས་སོ། །</s>
  </p>
  <p id="43">
    <s id="43:1">[62b.5]རྟག་ཏུ་ཚུལ་ཁྲིམས་མ་བྱས་འདུས་མ་བྱས། །</s>
    <s id="43:2">དེ་ནི་མིག་གིས་བལྟ་བར་མི་ནུས་ཏེ། །</s>
  </p>
  <p id="44">
    <s id="44:1">རྣ་བ་སྣ་དང་ལྕེ་ཡིས་ཤེས་མ་ཡིན། །ལུས་དང་ཡིད་ཀྱིས་ཤེས་པར་བྱ་མ་ཡིན། །</s>
  </p>
  <p id="45">
    <s id="45:1">གང་དེ་དབང་པོས་ཤེས་པར་མི་ནུས་པ། །</s>
    <s id="45:2">དེ་ལ་སྙིང་རྗེ་འཇུག་པ་ནུས་མ་ཡིན། །</s>
    <s id="45:3">དེ་ལྟར་ཚུལ་ཁྲིམས་ཡང་དག་མཐོང་ [62b.6]བ་དེ། །</s>
  </p>
  <p id="46">
    <s id="46:1">ནམ་ཡང་ཚུལ་ཁྲིམས་དམིགས་པར་མི་གནས་སོ། །</s>
  </p>
  <p id="47">
    <s id="47:1">ཚུལ་ཁྲིམས་ལྡན་ཞེས་ཡིད་ཀྱིས་མི་སྙེམས་ཤིང་། །བདག་ཏུ་འཛིན་པས་ཚུལ་ཁྲིམས་མི་སྲུང་སྟེ། །</s>
  </p>
  <p id="48">
    <s id="48:1">ཚུལ་ཁྲིམས་སྲུང་ཡང་ཚུལ་ཁྲིམས་འདུ་ཤེས་མེད། །</s>
    <s id="48:2">དེ་ནི་ཁྲིམས་ལྡན་བྱང་ཆུབ་སྤྱད་སྤྱོད་པ། །</s>
    <s id="48:3">འཇིག་ཚོགས་ལ་ནི་ [62b.7]ལྟ་བ་གང་སེལ་བ། །</s>
    <s id="48:4">དེ་ནི་ལྟ་བར་ནམ་དུའང་མི་འགྱུར་རོ། །</s>
    <s id="48:5">གང་ལ་ལྟ་མེད་དེ་ལ་གནས་མེད་དེ། །</s>
  </p>
  <p id="49">
    <s id="49:1">ཚུལ་ཁྲིམས་འཆལ་དང་ཚུལ་ཁྲིམས་དེ་མི་སྙེམས། །</s>
    <s id="49:2">ཆོས་ཀྱི་ཚུལ་ལ་འཇུག་པ་ཀུན་སྲུང་བ། །</s>
    <s id="49:3">དེ་ཡི་ཆོ་ག་བསམ་དུ་མེད་པར་འགྱུར། །</s>
  </p>
  <p id="50">
    <s id="50:1">རབ་ཏུ་འབྱུང་ཞིང་རབ་ཏུ་བསྲུངས་པ་ནི། །</s>
    <s id="50:2">[63a.1]ཚུལ་ཁྲིམས་ལྡན་ཏེ་གཞན་ལ་རྩོད་མི་བྱེད། །</s>
  </p>
  <p id="51">
    <s id="51:1">བདག་མེད་འདུ་ཤེས་ཚུལ་ཁྲིམས་མི་དམིགས་ཏེ། །</s>
  </p>
  <p id="52">
    <s id="52:1">བདག་མེད་དེ་ལ་ཚུལ་ཁྲིམས་དམིགས་པའང་མེད། །</s>
  </p>
  <p id="53">
    <s id="53:1">བདག་དང་དེ་བཞིན་ཚུལ་ཁྲིམས་གང་སྙེམས་པ། །</s>
    <s id="53:2">རྟག་ཏུ་འཇིག་པའི་མཐའ་ཞེས་ངས་བཤད་དོ། །</s>
  </p>
  <p id="54">
    <s id="54:1">བདག་ [63a.2]མེད་སྨྲ་བ་ཚུལ་ཁྲིམས་མི་སེམས་ཏེ། །</s>
  </p>
  <p id="55">
    <s id="55:1">བདག་མེད་སྨྲ་བ་ཚུལ་ཁྲིམས་གནས་མ་ཡིན། །</s>
  </p>
  <p id="56">
    <s id="56:1">བདག་མེད་སྨྲ་བ་ཚུལ་ཁྲིམས་མི་སེམས་ཏེ། །</s>
  </p>
  <p id="57">
    <s id="57:1">བདག་མེད་སྨྲ་བ་ཚུལ་ཁྲིམས་རྟོག་མ་ཡིན། །</s>
  </p>
  <p id="58">
    <s id="58:1">ཚུལ་ཁྲིམས་མ་ཉམས་ཚུལ་ཁྲིམས་སྐྱོན་མེད་པ། །</s>
    <s id="58:2">བདག་ནི་ཚུལ་ཁྲིམས་ལྡན་ཞེས་མི་སློང་ངོ་། །</s>
  </p>
  <p id="59">
    <s id="59:1">[63a.3]བདག་ལ་བདག་མེད་ཚུལ་ཁྲིམས་འདུ་ཤེས་མེད། །</s>
  </p>
  <p id="60">
    <s id="60:1">ཤེས་རབ་ཟབ་མོ་བྱང་ཆུབ་སྤྱད་པ་སྤྱོད། །</s>
  </p>
  <p id="61">
    <s id="61:1">འཇིགས་མེད་གང་དག་ཚུལ་ཁྲིམས་འདི་འདྲ་བ། །</s>
    <s id="61:2">ནམ་ཡང་ཚུལ་ཁྲིམས་འཆལ་པར་དེ་མི་འགྱུར། །</s>
  </p>
  <p id="62">
    <s id="62:1">ཐམས་ཅད་ཆོས་ནི་གང་དག་མི་དམིགས་པ། །</s>
    <s id="62:2">དེ་ཡི་ཚུལ་ཁྲིམས་དེ་ནི་འཕགས་པས་ [63a.4]བསྔགས། །</s>
  </p>
  <p id="63">
    <s id="63:1">བྱིས་པ་གང་དག་བདག་ཏུ་ལྟ་གནས་ཏེ། །</s>
  </p>
  <p id="64">
    <s id="64:1">བདག་ནི་ཚུལ་ཁྲིམས་ལྡན་ཞེས་ཁྲིམས་སྲུང་ཞིང་། །</s>
    <s id="64:2">བསྲུངས་ནས་ཚུལ་ཁྲིམས་འབྲས་བུ་མྱོང་བ་དེ། །</s>
  </p>
  <p id="65">
    <s id="65:1">ངན་འགྲོ་གསུམ་པོ་ཀུན་ལས་མི་ཐར་ཏོ། །</s>
  </p>
  <p id="66">
    <s id="66:1">གང་དག་བདག་ཏུ་ལྟ་བ་ཀུན་སྤངས་པ། །</s>
    <s id="66:2">དེ་ནི་ང་དང་ང་ཞེས་བྱ་མི་འབྱུང་། ། [63a.5]ཚུལ་ཁྲིམས་ལྡན་པ་དེ་ལ་ལྟ་མེད་དེ། ། དེ་ནི་ཕྱིར་ཡང་ལོག་ལྟུང་མི་འཇིགས་སོ། །</s>
  </p>
  <p id="67">
    <s id="67:1">འདི་འདྲ་བ་ཡི་ཚུལ་ཁྲིམས་གང་ཤེས་པ། །</s>
    <s id="67:2">དེ་ལ་འཆལ་པའི་ཚུལ་ཁྲིམས་བལྟ་མི་ནུས། །</s>
  </p>
  <p id="68">
    <s id="68:1">སྲིད་པ་གསུམ་ན་དེ་བདག་མི་མཐོང་ན། །</s>
    <s id="68:2">ཁྲིམས་དང་ཚུལ་འཆལ་མ་ཐོང་འགྱུར་སྨོས་ཅི་དགོས། །</s>
  </p>
  <p id="69">
    <s id="69:1">ཤཱ་ [63a.6]རིའི་བུ་དེ་ལྟར་ཚུལ་ཁྲིམས་སྤྱོད་པའི་བྱང་ཆུབ་སེམས་དཔའི་བསམ་པའི་ཆོས་བཅུ་འདུས་པར་འགྱུར་རོ། །</s>
    <s id="69:2">བཅུ་གང་ཞེ་ན།</s>
  </p>
  <p id="70">
    <s id="70:1">དད་པའི་བསམ་པ་འདུས་པར་འགྱུར་བ་དང་།</s>
    <s id="70:2">བརྩོན་འགྲུས་ཀྱི་བསམ་པ་འདུས་པར་འགྱུར་བ་དང་།</s>
    <s id="70:3">རབ་ཏུ་འདུན་པ་དང་། ལས་ཀྱི་རྣམ་པར་སྨིན་པ་རྒྱ་ [63a.7]ཆེན་པོ་ལ་དད་པ་དང་།</s>
    <s id="70:4">འཕགས་པ་ལ་ལྡང་བ་བྱེད་པ་དང་།</s>
    <s id="70:5">བླ་མ་ལ་རིམ་གྲོ་བྱེད་པ་དང་། སློབ་དཔོན་ལ་བསྙེན་བཀུར་བྱེད་པ་དང་།</s>
    <s id="70:6">ཆོས་ཚོལ་བ་ལ་འཇུག་པར་བྱེད་པ་དང་།</s>
    <s id="70:7">བྱང་ཆུབ་ཡོངས་སུ་ཚོལ་ཞིང་ལུས་དང་སྲོག་ལ་མི་ལྟ་བར་བྱེད་པ་སྟེ།</s>
  </p>
  <p id="71">
    <s id="71:1">ཤཱ་རིའི་བུ་</s>
    <s id="71:2">དེ་ལྟར་ཚུལ་ཁྲིམས་སྤྱོད་ [63b.1]པའི་བྱང་ཆུབ་སེམས་དཔའི་བསམ་པ་ཆོས་བཅུ་པོ་དེ་དག་འདུས་པར་འགྱུར་རོ། །</s>
    <s id="71:3">དེ་ཆོས་བཅུ་པོ་དེ་དག་ལ་རབ་ཏུ་གནས་ནས་དགེ་བའི་ཆོས་རྣམས་ཡང་དག་པར་སྒྲུབ་བོ། །</s>
    <s id="71:4">དགེ་བའི་ཆོས་གང་ཞེ་ན།</s>
  </p>
  <p id="72">
    <s id="72:1">འདི་ལྟ་སྟེ། ལེགས་པར་སྤྱོད་པ་གསུམ་པོ་འདི་དག་ཉིད་དེ་ལུས་དང་ངག་དང་ཡིད་ཀྱིས་ [63b.2]ལེགས་པར་སྤྱོད་པའོ། །</s>
  </p>
  <p id="73">
    <s id="73:1">ལེགས་པར་སྤྱོད་པ་གསུམ་པོ་དེ་དག་ལ་རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེའི་བྱང་ཆུབ་གང་དང་འབྲེལ་པའི་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་ལོ། །འདི་ལ་དེའི་ཆོས་ཉིད་ནི་འདི་ཡིན་ཏེ། དེ་ལ་འདི་ [63b.3]སྐད་ཅེས་བྱའོ། །</s>
  </p>
  <p id="74">
    <s id="74:1">སངས་རྒྱས་དག་གིས་བསྔགས་པ་ཡི། །</s>
    <s id="74:2">དགེ་བའི་ལས་རྣམས་ལུས་ཀྱིས་བྱེད།</s>
  </p>
  <p id="75">
    <s id="75:1">གང་ལས་ཐོས་པ་རྙེད་འགྱུར་བའི། །</s>
    <s id="75:2">སློབ་དཔོན་ལ་ཡང་རིམ་གྲོ་བྱེད། །</s>
  </p>
  <p id="76">
    <s id="76:1">སེམས་ཅན་ཐམས་ཅད་དོན་གྱི་ཕྱིར། །བྱམས་པའི་སེམས་ལྡན་ཕྲག་དོག་མེད། །</s>
  </p>
  <p id="77">
    <s id="77:1">ཆོས་ལས་བརྩམས་ཏེ་གང་ [63b.4]ཟག་ལ། །</s>
    <s id="77:2">རི་མོ་དག་ནི་རབ་ཏུ་བྱེད། །</s>
  </p>
  <p id="78">
    <s id="78:1">ངག་ནི་ཤིན་ཏུ་སྡོམ་གྱུར་ཏེ། །དེ་ནི་མི་སྙན་ཚིག་མི་སྨྲ། །</s>
    <s id="78:2">འདི་ནི་འདུན་དང་ལྡན་པའི་མཚན། །ནམ་དུའང་ངག་རྩུབ་མི་སྨྲའོ། །</s>
  </p>
  <p id="79">
    <s id="79:1">ཡིད་ནི་དགེ་བའི་ཡིད་དུ་འགྱུར། །</s>
  </p>
  <p id="80">
    <s id="80:1">ནམ་དུའང་སྡིག་པ་མི་འདོད་དོ། །</s>
  </p>
  <p id="81">
    <s id="81:1">བྱམས་སེམས་གུས་དང་བཅས་པ་ཡི། །བསམ་པ་ [63b.5]ཉིད་ཀྱིས་རྟག་ཏུ་ལྟ། །</s>
    <s id="81:2">རྒྱལ་བས་བསྟན་པ་ཐོས་གྱུར་ནས། །</s>
  </p>
  <p id="82">
    <s id="82:1">ཆོས་འདི་ལ་ནི་གུས་དང་བཅས། །</s>
  </p>
  <p id="83">
    <s id="83:1">ཆོས་ལ་གུས་པར་བྱས་པས་ན། །</s>
  </p>
  <p id="84">
    <s id="84:1">མྱུར་དུ་བྱང་ཆུབ་རྣམ་འཚང་རྒྱ། །</s>
    <s id="84:2">ཆོས་བཅུ་པོ་དེ་དག་ལ་རབ་ཏུ་གནས་པའི་བྱང་ཆུབ་སེམས་དཔའ་ནི་</s>
    <s id="84:3">བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཡོངས་སུ་ [63b.6]ཚོལ་བས་</s>
    <s id="84:4">སློབ་དཔོན་ལ་རིམ་གྲོ་དང་བསྙེན་བཀུར་བྱེད་དེ</s>
  </p>
  <p id="85">
    <s id="85:1">ཐ་ན་ཆུ་རྫ་གང་ཙམ་ཡང་འབུལ་ལོ། །</s>
    <s id="85:2">གཞན་ཡང་ཤྭ་རིའི་བུ་བྱང་ཆུབ་སེམས་དཔའ་སེམས་བསྐྱེད་པ་བཅུ་བསྐྱེད་དེ།</s>
  </p>
  <p id="86">
    <s id="86:1">བཅུ་གང་ཞེ་ན།</s>
    <s id="86:2">ཀྱེ་མའོ་ལུས་འདི་ནི་ན་བ་སྟེ།</s>
  </p>
  <p id="87">
    <s id="87:1">ཁམས་ནི་སྦྲུལ་གདུག་པ་བཞིན་དུ་རྟག་པར་ཕན་ཚུན་མི་འཕྲོད་པའོ། ། </s>
  </p>
  <p id="88">
    <s id="88:1">[63b.7]སྡུག་བསྔལ་མང་བའོ། །ཉེས་པ་མང་བའོ། །</s>
  </p>
  <p id="89">
    <s id="89:1">སྨྱོ་བ་དང་། འབྲས་དང་། ཕོལ་མིག་དང་། མེ་དབལ་དང་། གཡན་པ་དང་། རླུང་དང་། མཁྲིས་པ་དང་། བད་ཀན་གྱིས་གང་སྟེ། </s>
  </p>
  <p id="90">
    <s id="90:1">ནད་དང་འདྲ།  ཕོལ་མིག་དང་འདྲ།</s>
  </p>
  <p id="91">
    <s id="91:1">ཟུག་རྔུ་དང་འདྲ། </s>
  </p>
  <p id="92">
    <s id="92:1">ཆུ་བོ་དང་འདྲ། </s>
  </p>
  <p id="93">
    <s id="93:1">གནོད་པ་དང་འདྲ།  གཡོ་བ། [64a.1]འཇིག་པ། སྙིང་པོ་མེད་པ།</s>
    <s id="93:2">ཉམ་ཆུང་བ། ཤིག་ཤིག་པོ། ཡུན་ཐུང་བ། སྐད་ཅིག་པ།</s>
    <s id="93:3">དུར་ཁྲོད་དུ་འཇིག་པ་སྟེ།</s>
  </p>
  <p id="94">
    <s id="94:1">སྙིང་པོ་མེད་པས་ལུས་ལས་སྙིང་པོ་བླང་ངོ་སྙམ་དུ་</s>
    <s id="94:2">སེམས་བསྐྱེད་པ་དང་པོ་དེ་བསྐྱེད་ནས།</s>
  </p>
  <p id="95">
    <s id="95:1">བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཡོངས་སུ་ཚོལ་ [64a.2]བས་</s>
    <s id="95:2">སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ།</s>
  </p>
  <p id="96">
    <s id="96:1">ཐ་ན་ཆུ་ཕོར་གང་ཙམ་ཡང་འབུལ་ལོ། །བཅོམ་ལྡན་འདས་ཀྱིས་དེ་སྐད་གསུངས་ཏེ།</s>
  </p>
  <p id="97">
    <s id="97:1">བདེ་བར་གཤེགས་པས་དེ་སྐད་བཀའ་སྩལ་ནས་སྟོན་པ་ཡང་འདི་སྐད་གསུང་ངོ་། །</s>
  </p>
  <p id="98">
    <s id="98:1">ཁམས་ནི་སྦྲུལ་གདུག་མ་རུང་པ། །</s>
    <s id="98:2">བཞི་པོ་གཅིག་ལ་ [64a.3]གཅིག་བརྟེན་ཏེ། །</s>
  </p>
  <p id="99">
    <s id="99:1">རེ་རེ་ཡང་ནི་འཁྲུགས་པ་ལས། །</s>
    <s id="99:2">ནད་པོ་ཆེ་ནི་འབྱུང་བར་འགྱུར། །</s>
  </p>
  <p id="100">
    <s id="100:1">མིག་ནད་དང་ནི་རྣ་ནད་དང་། །</s>
    <s id="100:2">སྣ་ནད་དང་ནི་དེ་བཞིན་དུ། །</s>
    <s id="100:3">སོ་ནད་དང་ནི་མཆུ་ནད་རྣམས། །</s>
    <s id="100:4">གཞན་ཡང་ལུས་ལས་འབྱུང་བར་འགྱུར། །</s>
  </p>
  <p id="101">
    <s id="101:1">སྨྱོ་དང་འབྲས་དང་ཕོལ་མིག་དང་། །</s>
    <s id="101:2">མེ་དབལ་ [64a.4]གཡན་པ་རྣམས་དང་ནི། །</s>
    <s id="101:3">ནད་གཞན་རྣམ་པ་མང་པོ་དག །</s>
    <s id="101:4">ལུས་ལས་སུ་ནི་འབྱུང་བར་འགྱུར། །</s>
  </p>
  <p id="102">
    <s id="102:1">ལུས་འདི་ནད་དང་མཚུངས་པ་སྟེ། །</s>
  </p>
  <p id="103">
    <s id="103:1">ལུས་ནི་འབྲུམ་བུ་འདྲ་བའོ། །</s>
  </p>
  <p id="104">
    <s id="104:1">ལུས་འདི་གནོད་པ་འདྲ་བ་སྟེ། །</s>
  </p>
  <p id="105">
    <s id="105:1">ཡུན་ཐུང་སྐད་ཅིག་འདུས་པའོ། །</s>
  </p>
  <p id="106">
    <s id="106:1">དུར་ཁྲོད་དུ་ནི་འགྲོ་ཞིང་འཇིག །</s>
  </p>
  <p id="107">
    <s id="107:1">མི་རྟག་མི་ [64a.5]བརྟན་གཡོ་བ་སྟེ། །</s>
  </p>
  <p id="108">
    <s id="108:1">རབ་ཏུ་འཇིག་ཅིང་ན་བ་དང་། །</s>
    <s id="108:2">ལུས་འདི་རྣག་གིས་གང་བ་སྟེ། །</s>
  </p>
  <p id="109">
    <s id="109:1">ཤིག་ཤིག་པོ་དང་ཡུན་ཐུང་བ། །</s>
    <s id="109:2">རྣག་གིས་གང་བའི་ལུས་འདི་ཡིས། །</s>
    <s id="109:3">སངས་རྒྱས་ཀྱི་ནི་སྐུ་ཡི་ཕྱིར། །</s>
    <s id="109:4">དགེ་བའི་ལས་རྣམས་བསྒྲུབ་པར་བྱ། །</s>
  </p>
  <p id="110">
    <s id="110:1">ཐམས་ཅད་དུ་ནི་རབ་ཟག་པ། །</s>
    <s id="110:2">རྣག་གིས་ [64a.6]གང་བའི་ལུས་འདི་ཡིས། །</s>
    <s id="110:3">ཆོས་སྐུ་བསམ་གྱིས་མི་ཁྱབ་པ། །</s>
    <s id="110:4">སངས་རྒྱས་ཀྱི་ནི་སྐུ་འགྲུབ་བོ།། །།</s>
    <s id="110:5">གང་ན་གཞན་གྱིས་ཐོབ་མེད་པ། །</s>
    <s id="110:6">དེ་འདྲའི་ལུས་ནི་ཐོབ་པར་བྱ། །</s>
  </p>
  <p id="111">
    <s id="111:1">ཚ་བ་དག་ཀྱང་གང་སྒྲིབ་དང་། །</s>
    <s id="111:2">བསིལ་བ་དག་ཀྱང་རབ་སྲུང་བ། །</s>
    <s id="111:3">ལུས་འདི་ཡང་ནི་དགའ་བ་དང་། །</s>
    <s id="111:4">འཆི་བདག་ [64a.7]གིས་གཞོམ་པར་འགྱུར། །</s>
  </p>
  <p id="112">
    <s id="112:1">གང་དག་གྲང་དང་ཚ་བཟོད་པ། །</s>
    <s id="112:2">ལུས་ཀྱིས་སུ་ནི་ཐམས་ཅད་དུ། །</s>
    <s id="112:3">སྐྱེས་བུའི་བྱ་བ་བྱེད་པ་ཡིས། །</s>
    <s id="112:4">མཆོག་གི་ལུས་ནི་ཐོབ་པར་འགྱུར། །</s>
  </p>
  <p id="113">
    <s id="113:1">འཇིག་རྟེན་གྲགས་པའི་བླ་མ་ལ། །རིམ་གྲོ་དག་ནི་རབ་བྱ་སྟེ། །</s>
  </p>
  <p id="114">
    <s id="114:1">སྙིང་པོ་མེད་པའི་ལུས་ལས་སུ། །སྙིང་པོ་དག་ནི་ [64b.1]བླང་བར་འགྱུར། །</s>
  </p>
  <p id="115">
    <s id="115:1">ཤཱ་རིའི་བུ་སེམས་བསྐྱེད་པ་དང་པོ་འདི་བསྐྱེད་ནས་བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་</s>
    <s id="115:2">སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་རྫ་གང་ཙམ་ཡང་འབུལ་ལོ། །</s>
    <s id="115:3">གཞན་ཡང་ཤཱ་རིའི་བུ་བྱང་ཆུབ་ [64b.2]སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="116">
    <s id="116:1">ཀྱེ་མའོ་ལུས་འདི་ནི་སྙིང་པོ་མེད་པ་སྟེ། </s>
  </p>
  <p id="117">
    <s id="117:1">རྟག་ཏུ་དྲིལ་བ་དང་། བཀྲུ་བ་དང་། མཉེ་བ་དང་། འཇིག་པ་དང་། འགྱེས་པ་དང་། འབྲལ་བའི་ཆོས་ཅན་ནོ། །</s>
  </p>
  <p id="118">
    <s id="118:1">ཤཱ་རིའི་བུ་འདི་ལྟ་སྟེ།</s>
    <s id="118:2">དཔེར་ན་ཇི་ཙམ་དུ་རྫ་མཁན་གྱིས་བུམ་པ་ཆུང་ཚད་དང་། ཆེ་ [64b.3]ཚད་བྱས་པ་ཐམས་ཅད་ཀྱང་མཐར་འཇིག་གོ །</s>
  </p>
  <p id="119">
    <s id="119:1">དེ་བཞིན་དུ་ཀྱེ་མའོ་ལུས་འདི་ཡང་སྙིང་པོ་མེད་པ་སོ་མ་བཏང་བའི་སྣོད་བཞིན་ཏེ།</s>
  </p>
  <p id="120">
    <s id="120:1">མཐར་འཇིག་པའོ།</s>
  </p>
  <p id="121">
    <s id="121:1">ཤཱ་རིའི་བུ་འདི་ལྟ་སྟེ། </s>
  </p>
  <p id="122">
    <s id="122:1">དཔེར་ན་ཤིང་གི་ཡལ་གའི་འདབ་མ་དང་། མེ་ཏོག་དང་། འབྲས་བུ་ཇི་སྙེད་པ་དེ་ཐམས་ཅད་ཀྱང་མཐར་ལྟུང་ [64b.4]བར་འགྱུར་རོ། །</s>
    <s id="122:2">ཤཱ་རིའི་བུ་དེ་བཞིན་དུ་ཀྱེ་མའོ་</s>
    <s id="122:3">ལུས་འདི་ནི་སྙིང་པོ་མེད་དེ་</s>
  </p>
  <p id="123">
    <s id="123:1">འབྲས་བུ་སྨིན་པ་བཞིན་དུ་ལྟུང་བའི་ཆོས་ཅན་ནོ། །</s>
  </p>
  <p id="124">
    <s id="124:1">ཤཱ་རིའི་བུ་འདི་ལྟ་སྟེ། </s>
  </p>
  <p id="125">
    <s id="125:1">དཔེར་ན་རྩྭའི་རྩེ་མོའི་ཟིལ(པའི་,བའི་)ཐིགས་པ་ཇི་སྙེད་པ་དེ་ཐམས་ཅད་ཀྱང་ཉི་མས་ཕོག་ན་རིང་པོར་མི་གནས་སོ། །</s>
  </p>
  <p id="126">
    <s id="126:1">ཤཱ་རིའི་བུ་དེ་བཞིན་དུ་ཀྱེ་མའོ་</s>
    <s id="126:2">ལུས་ [64b.5]འདི་ནི་སྙིང་པོ་མེད་པ་སྟེ།</s>
  </p>
  <p id="127">
    <s id="127:1">ཟིལ་པའི་ཐིགས་པ་བཞིན་དུ་རིང་པོར་མི་གནས་པའོ། །</s>
  </p>
  <p id="128">
    <s id="128:1">ཤཱ་རིའི་བུ་འདི་ལྟ་སྟེ། </s>
  </p>
  <p id="129">
    <s id="129:1">དཔེར་ན་རྒྱ་མཚོ་ཆེན་པོ་དང་། འབབ་ཆུ་དང་། འབབ་ཆུའི་རྒྱུན་ལ་དབུ་བ་རྡོས་པ་ཡོད་པ་ཇི་སྙེད་པ་དེ་དག་ཐམས་ཅད་ཀྱང་སྙིང་པོ་མེད་དེ་རང་བཞིན་གྱིས་ཉམ་ཆུང་བའོ། །</s>
  </p>
  <p id="130">
    <s id="130:1">ཤཱ་ [64b.6]རིའི་བུ་དེ་བཞིན་དུ་ཀྱེ་མའོ་</s>
    <s id="130:2">ལུས་འདི་ནི་སྙིང་པོ་མེད་པ་སྟེ། དབུ་བ་རྡོས་པ་ལྟར་རང་བཞིན་གྱིས་ཉམ་ཆུང་བའོ། །</s>
  </p>
  <p id="131">
    <s id="131:1">ཤ་རིའི་བུ་འདི་ལྟ་སྟེ། </s>
  </p>
  <p id="132">
    <s id="132:1">དཔེར་ན་ཆར་བབ་པའི་ཆུའི་ཆུ་བུར་གཞན་སྐྱེ་ཞིང་གཞན་འགག་གོ །</s>
  </p>
  <p id="133">
    <s id="133:1">ཤཱ་རིའི་བུ་དེ་བཞིན་དུ་ཀྱེ་མའོ་ལུས་འདི་ནི་སྙིང་པོ་མེད་པ་སྟེ། </s>
  </p>
  <p id="134">
    <s id="134:1">ཆུའི་ཆུ་བུར་ལྟར་རང་ [64b.7]བཞིན་གྱིས་ཉམ་ཆུང་བའོ། །</s>
  </p>
  <p id="135">
    <s id="135:1">དེ་ལྟར་སྙིང་པོ་མེད་པའི་ལུས་ལས་སྙིང་པོ་བླང་ངོ་སྙམ་དུ་སེམས་བསྐྱེད་པ་གཉིས་པ་དེ་བསྐྱེད་ནས་བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་</s>
    <s id="135:2">སློབ་དཔོན་ལ་རིམ་གྲོ་དང་བསྙེན་བཀུར་བྱེད་དོ། །</s>
  </p>
  <p id="136">
    <s id="136:1">དེ་ནས་བཅོམ་ལྡན་ [65a.1]འདས་ཀྱིས་དོན་དེ་ཉིད་རྒྱ་ཆེར་རབ་ཏུ་བསྟན་པའི་ཕྱིར། དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="137">
    <s id="137:1">ཇི་ལྟར་རྫ་མའི་མཁན་པོ་ཡིས། །</s>
    <s id="137:2">ས(ལ་,ལས་)སྣོད་རྣམས་བྱས་པ་དག །</s>
    <s id="137:3">དེ་དག་ཐམས་ཅད་མཐར་འཇིག་སྟེ། །</s>
  </p>
  <p id="138">
    <s id="138:1">སེམས་ཅན་སྲོག་ཀྱང་དེ་དང་འདྲ། །</s>
  </p>
  <p id="139">
    <s id="139:1">ཇི་ལྟར་ཤིང་ [65a.2]གི་ཡལ་ག་ཡི། །</s>
    <s id="139:2">ལོ་མ་མེ་ཏོག་འབྲས་བུ་རྣམས། །</s>
    <s id="139:3">ཐམས་ཅད་ལྟུང་བའི་ཆོས་ཅན་ཏེ། །</s>
  </p>
  <p id="140">
    <s id="140:1">མི་ཡི་སྲོག་ཀྱང་དེ་བཞིན་ནོ། །</s>
  </p>
  <p id="141">
    <s id="141:1">རྩྭ་མཆོག་དག་གི་ཟིལ་པའི་ཐིགས། །</s>
    <s id="141:2">ཉི་མས་ཡོངས་སུ་བབ་པ་ན།</s>
  </p>
  <p id="142">
    <s id="142:1">ཡིད་ཙམ་གྱིས་ནི་མེད་འགྱུར་ཏེ། །</s>
  </p>
  <p id="143">
    <s id="143:1">མི་ཡི་སྲོག་ཀྱང་དེ་བཞིན་ནོ། །</s>
  </p>
  <p id="144">
    <s id="144:1">ཇི་ལྟར་འབབ་ཆུའི་རྒྱུན་ [65a.3]རྣམས་ཀྱི། །</s>
    <s id="144:2">དབུ་བ་རྡོས་པ་ཉམ་ཆུང་ལྟར། །</s>
    <s id="144:3">དེ་ལྟར་ལུས་ནི་ཉམ་ཆུང་སྟེ། །</s>
  </p>
  <p id="145">
    <s id="145:1">སྙིང་པོ་མེད་པ་དབུ་བ་འདྲ། །</s>
  </p>
  <p id="146">
    <s id="146:1">ཇི་ལྟར་ཆར་པ་བབ་པ་ཡི། །</s>
    <s id="146:2">ཆུ་ཡི་ཆུ་བུར་སྐྱེས་པ་ཡང་། །</s>
    <s id="146:3">སྐད་ཅིག་གིས་ནི་དེ་འཇིག་འགྱུར། །</s>
  </p>
  <p id="147">
    <s id="147:1">དེ་བཞིན་ལུས་ཀྱང་སྙིང་པོ་མེད། །</s>
  </p>
  <p id="148">
    <s id="148:1">སྙིང་པོ་མ་ཡིན་སྙིང་པོར་ཤེས། །</s>
  </p>
  <p id="149">
    <s id="149:1">སྙིང་པོ་སྙིང་ [65a.4]པོ་མ་ཡིན་འཛིན། །</s>
  </p>
  <p id="150">
    <s id="150:1">དེ་དག་ལོག་རྟོག་སྤྱོད་ཡུལ་ཏེ། །</s>
  </p>
  <p id="151">
    <s id="151:1">སྙིང་པོ་ཁོང་དུ་ཆུད་མ་ཡིན། །</s>
  </p>
  <p id="152">
    <s id="152:1">སྙིང་པོ་མེད་ལ་སྙིང་མེད་པ། །</s>
    <s id="152:2">སྙིང་པོ་སྙིང་པོར་ཤེས་པ་ནི། །</s>
    <s id="152:3">དེ་དག་ཡང་དག་རྟོག་པའི་ཡུལ། །</s>
    <s id="152:4">སྙིང་པོ་ཁོང་དུ་ཆུད་པ་ཡིན། །</s>
  </p>
  <p id="153">
    <s id="153:1">སྙིང་པོ་འདུ་ཤེས་བྱས་གྱུར་ཏེ། །</s>
  </p>
  <p id="154">
    <s id="154:1">རྫ་གང་ཙམ་གྱི་ཆུ་འབུལ་བ། །</s>
    <s id="154:2">སྙིང་ [65a.5]པོ་མེད་པའི་ལུས་ལས་ནི། །</s>
    <s id="154:3">སྙིང་པོ་དག་ནི་ལེན་པར་འགྱུར། །</s>
  </p>
  <p id="155">
    <s id="155:1">ཤཱ་རིའི་བུ་སེམས་བསྐྱེད་པ་གཉིས་པ་འདི་བསྐྱེད་ནས་བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་</s>
    <s id="155:2">སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་ཕོར་གང་ཙམ་ཡང་ [65a.6]འབུལ་ལོ། །</s>
    <s id="155:3">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="156">
    <s id="156:1">བདག་ཡུན་རིང་པོར་དགེ་བའི་བཤེས་གཉེན་དང་བྲལ་ཞིང་མི་དགེ་བའི་བཤེས་གཉེན་གྱི་དབང་དུ་སོང་སྟེ། </s>
  </p>
  <p id="157">
    <s id="157:1">ལེ་ལོ་ཅན། བརྩོན་འགྲུས་ཉམས་པ།</s>
    <s id="157:2">སྙོམ་ལས་ཅན། བླུན་པ། ལོག་པར་ལྟ་བ་སྟེ།</s>
  </p>
  <p id="158">
    <s id="158:1">[65a.7]མཆོད་སྦྱིན་ཡང་མེད། </s>
  </p>
  <p id="159">
    <s id="159:1">སྦྱིན་སྲེག་ཀྱང་མེད། </s>
  </p>
  <p id="160">
    <s id="160:1">ལེགས་བྱས་དང་། ཉེས་བྱས་ཀྱི་ལས་རྣམས་བྱས་པའི་འབྲས་བུ་རྣམ་པར་སྨིན་པ་བསགས་པ་ཡང་མེད་པར་ལྟ་བ་དང་།</s>
    <s id="160:2">འདོད་པའི་ཟིལ་གྱིས་ནོན་ཏེ།</s>
  </p>
  <p id="161">
    <s id="161:1">བདག་གིས་མི་དགེ་བའི་ལས་མང་པོ་མངོན་པར་འདུས་བྱས་ཏེ། </s>
  </p>
  <p id="162">
    <s id="162:1">མི་དགེ་བའི་ལས་ཀྱི་རྣམ་པར་ [65b.1]སྨིན་པ་དེས་འདི་ལྟ་སྟེ། </s>
  </p>
  <p id="163">
    <s id="163:1">ཡི་དགས་ཀྱི་ཡུལ་དུ་སྦྱིན་གནས་ཐམས་ཅད་གསོབ་མ་ཡིན་པ་འཇིགས་སུ་རུང་བའི་ལུས་ཐོབ་སྟེ། </s>
  </p>
  <p id="164">
    <s id="164:1">འདི་ལྟ་བུའི་སྦྱིན་གནས་མཉེས་པར་མ་བྱས་པས་དེ་ནི་བདག་ཡི་དགས་སུ་གྱུར་ཏེ།</s>
  </p>
  <p id="165">
    <s id="165:1">ལོ་མང་པོ། ལོ་སྟོང་ཕྲག་མང་པོ། ལོ་བརྒྱ་སྟོང་ཕྲག་མང་པོར་མེ་མ་མུར་ཟ་ [65b.2]ཞིང་ཆུའི་སྒྲ་ཡང་མི་ཐོས་ན། </s>
  </p>
  <p id="166">
    <s id="166:1">ལུས་ཀྱི་ལྟ་ག་ལ་ཞིག་རེག་སྟེ། </s>
  </p>
  <p id="167">
    <s id="167:1">བདག་གིས་ནི་ད་ལྟར་མཉེས་པར་བྱས་པས་བདག་དགེ་བའི་ལུས་ཐོབ་ཀྱིས་</s>
    <s id="167:2">སྦྱིན་གནས་ཐམས་ཅད་ཀྱི་ཉེ་བར་འཚོ་བར་བྱ་ཞིང་།</s>
    <s id="167:3">ལུས་དང་སྲོག་ལ་མི་ལྟ་བར་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ [65b.3]བཙལ་བའི་ཕྱིར་སློབ་དཔོན་ལ་རིམ་གྲོ་བྱའོ་སྙམ་དུ་སེམས་བསྐྱེད་པ་གསུམ་པ་འདི་དག་བསྐྱེད་ནས་བྱང་ཆུབ་སེམས་དཔའ་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ།  ཐ་ན་ཆུ་རྫ་གང་ཙམ་ཡང་འབུལ་ལོ། །</s>
    <s id="167:4">དེ་ནས་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="168">
    <s id="168:1">[65b.4]ཇི་ལྟར་གྲོགས་པོ་བསྟེན་པ་དང་། །</s>
    <s id="168:2">ཇི་ལྟར་ཉེ་བར་བསྟེན་པ་ལྟར། །</s>
    <s id="168:3">དེ་དག་ཡང་དང་ཡང་བསྙེན་པས། །</s>
    <s id="168:4">དེ་ཡང་དེ་དང་འདྲ་བར་འགྱུར། །</s>
  </p>
  <p id="169">
    <s id="169:1">སྡིག་པའི་གྲོགས་པོའི་དབང་སོང་ནས། །</s>
  </p>
  <p id="170">
    <s id="170:1">དགེ་བའི་བཤེས་གཉེན་རྣམ་པར་སྤངས། །</s>
  </p>
  <p id="171">
    <s id="171:1">ལེ་ལོ་ཆེ་ཞིང་བརྩོན་འགྲུས་ཉམས། །</s>
    <s id="171:2">གཡོ་དང་ཕྲག་དོག་ [65b.5]སེར་སྣ་ཅན། །</s>
    <s id="171:3">བྱིས་པ་ཡོད་པར་གང་ལྟ་བ། །</s>
    <s id="171:4">ཐམས་ཅད་དུ་ནི་རྣམ་སྤངས་པས། །</s>
    <s id="171:5">བདག་ནི་ཡི་དགས་སྐྱེ་གནས་སུ། །</s>
    <s id="171:6">འཇིགས་སུ་རུང་བའི་ལུས་ཐོབ་བོ། །</s>
    <s id="171:7">ཡུན་རིང་དུས་སུ་འཁོར་བ་ཡི། །</s>
    <s id="171:8">མུན་ནག་ཕུང་པོ་འཇིགས་པ་ན།</s>
  </p>
  <p id="172">
    <s id="172:1">བཀྲེས་པ་དང་ནི་སྐོམ་པས་གཟིར། །</s>
    <s id="172:2">སྡུག་བསྔལ་མང་ [65b.6]པོ་རྗེས་སུ་མྱོང་། །</s>
  </p>
  <p id="173">
    <s id="173:1">སྦྱིན་གནས་རྣམས་ནི་མ་མཐོང་ཞིང་། །</s>
    <s id="173:2">བདག་གིས་འདི་འདྲ་དལ་མ་ཐོབ། །</s>
  </p>
  <p id="174">
    <s id="174:1">ལོ་ནི་མང་པོ་སྟོང་རྣམས་སུ། །</s>
    <s id="174:2">ཆུ་ཡི་སྒྲ་ཡང་ཡོང་མ་ཐོས། །</s>
  </p>
  <p id="175">
    <s id="175:1">ད་ལྟར་བདག་གིས་འཇིག་རྟེན་ན། །</s>
    <s id="175:2">ཤིན་ཏུ་དཀོན་པ་རབ་རྙེད་དེ། །</s>
    <s id="175:3">བདག་གིས་སློབ་དཔོན་མཉེས་བྱས་པས། །</s>
    <s id="175:4">དལ་བ་ [65b.7]འབྱོར་པ་བདག་གིས་ཐོབ། །</s>
  </p>
  <p id="176">
    <s id="176:1">སྡིག་པའི་གྲོགས་པོ་རྣམ་སྤངས་པས། །</s>
    <s id="176:2">བདག་གིས་དགེ་བའི་བཤེས་གཉེན་རྙེད། །</s>
  </p>
  <p id="177">
    <s id="177:1">བྱང་ཆུབ་ཐོབ་པར་བྱ་བའི་ཕྱིར། །</s>
    <s id="177:2">ལུས་དང་སྲོག་ལ་མི་བལྟའོ། །</s>
  </p>
  <p id="178">
    <s id="178:1">སངས་རྒྱས་ཀྱི་ནི་བྱང་ཆུབ་ཕྱིར། །</s>
    <s id="178:2">སློབ་དཔོན་བླ་མ་མཆོད་གནས་ལ། །</s>
    <s id="178:3">རྣམ་པར་དད་པའི་སེམས་ཀྱིས་སུ། །</s>
    <s id="178:4">[66a.1]བསྟི་སྟང་གུས་པར་རབ་ཏུ་བྱ། །</s>
  </p>
  <p id="179">
    <s id="179:1">ཤཱ་རིའི་བུ་སེམས་བསྐྱེད་པ་གསུམ་པ་འདི་བསྐྱེད་ནས་བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་ཕོར་གང་ཙམ་ཡང་འབུལ་ལོ། །</s>
    <s id="179:2">[66a.2]གཞན་ཡང་ཤཱ་རིའི་བུ་</s>
    <s id="179:3">བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="180">
    <s id="180:1">བདག་ཡུན་རིང་པོར་དགེ་བའི་བཤེས་གཉེན་དང་བྲལ་ཞིང་སྡིག་པའི་གྲོགས་པོས་ཟིན་པས་</s>
    <s id="180:2">ལེ་ལོ་ཅན། བརྩོན་འགྲུས་ཉམས་པ།</s>
    <s id="180:3">སྙོམ་ལས་ཅན། བླུན་པས་སེམས་ཅན་ལ་ཁུ་ཚུར་དང་། ཐལ་མོས་བརྡེགས་ [66a.3]ཤིང་གཙེས་ནས་བསྡུས་ཤིང་ཆོ་ངེ་བཏོན་ཏེ།</s>
  </p>
  <p id="181">
    <s id="181:1">དེའི་གཞི་ལས་སྡིག་པ་ཡང་མེད།  དེའི་གཞི་ལས་སྡིག་པ་འབྱུང་བ་ཡང་མེད་དོ། །</s>
  </p>
  <p id="182">
    <s id="182:1">ཞེས་དེ་ལྟར་ལྟ་བ་དང་། དེ་ལྟར་བཟོད་པ་དང་། དེ་ལྟར་མོས་ཤིང་ཞེ་སྡང་གི་ཟིལ་གྱིས་ནོན་པས་མི་དགེ་བའི་ལས་རྣམས་མངོན་པར་འདུས་བྱས་ཏེ། </s>
  </p>
  <p id="183">
    <s id="183:1">མི་དགེ་ [66a.4]བའི་ལས་ཀྱི་རྣམ་པར་སྨིན་པ་དེས་འདི་ལྟ་སྟེ་དུད་འགྲོའི་སྐྱེ་གནས་སུ།</s>
    <s id="183:2">སྦྱིན་གནས་ཐམས་ཅད་ཉེ་བར་འཚོ་བ་མ་ཡིན་པ།</s>
    <s id="183:3">འཇིགས་སུ་རུང་བའི་ལུས་ཐོབ་སྟེ།</s>
  </p>
  <p id="184">
    <s id="184:1">འདི་ལྟ་བུའི་སྦྱིན་གནས་མགུ་བར་མ་བྱས་པས།</s>
    <s id="184:2">དེས་ན་བདག་རྔ་མོ་དང་། བ་ལང་དང་། བོང་བུར་གྱུར་ཏེ།</s>
  </p>
  <p id="185">
    <s id="185:1">རྩྭ་ཟ་ཞིང་དབྱིག་ [66a.5]པས་བསྡིགས། འཇིགས་པས་བསྡིགས་ནས།  མི་འདོད་བཞིན་དུ་ཁལ་བཀལ་ཏོ། །</s>
  </p>
  <p id="186">
    <s id="186:1">བདག་གིས་ནི་ད་ལྟར་མཉེས་པར་བྱས་ཏེ། </s>
  </p>
  <p id="187">
    <s id="187:1">དགེ་བའི་ལུས་ཐོབ་ཀྱིས་ལུས་དང་སྲོག་ལ་མི་བལྟ་བར་སློབ་དཔོན་ལ་ནི་རིམ་གྲོ་དང་། བསྙེན་བཀུར་བྱའོ་ཞེས།</s>
    <s id="187:2">ཤཱ་རིའི་བུ་སེམས་བསྐྱེད་པ་བཞི་པ་དེ་བསྐྱེད་ [66a.6]ནས་བྱང་ཆུབ་སེམས་དཔའ་སློབ་དཔོན་ལ་རིམ་གྲོ་དང་བསྙེན་བཀུར་བྱེད་དེ། ཐ་ན་ཆུ་བུམ་པ་གང་ཙམ་ཡང་འབུལ་ལོ། །འདིའི་ཆོས་ཉིད་ནི་འདི་ཡིན་ཏེ། དེ་ལ་འདི་སྐད་ཅེས་བྱའོ། །</s>
  </p>
  <p id="188">
    <s id="188:1">ཡུན་རིང་པོར་ནི་འཕགས་པའི་ལམ། །མ་རིག་པར་ནི་གནས་པས་ན། །</s>
  </p>
  <p id="189">
    <s id="189:1">རྔ་མོ་དག་དང་བོང་བུར་གྱུར། །</s>
    <s id="189:2">[66a.7]སྡུག་བསྔལ་མང་པོ་རྗེས་སུ་མྱོང་། །</s>
  </p>
  <p id="190">
    <s id="190:1">མིར་གྱུར་པ་ཡང་བདག་གིས་རྙེད། །</s>
  </p>
  <p id="191">
    <s id="191:1">གང་གིས་བྱང་ཆུབ་རེག་འགྱུར་བའི། །</s>
    <s id="191:2">བཟང་པོ་ཡི་ནི་ལས་བྱ་སྟེ། །</s>
  </p>
  <p id="192">
    <s id="192:1">དེ་ནི་མཁས་པའི་མཚན་ཉིད་དོ། །</s>
  </p>
  <p id="193">
    <s id="193:1">སངས་རྒྱས་ཆོས་ལ་རབ་གནས་ཤིང་། །</s>
    <s id="193:2">གུས་པ་དང་ནི་ལྡན་པར་བྱ། །</s>
  </p>
  <p id="194">
    <s id="194:1">བྱང་ཆུབ་ཕྱིར་ནི་</s>
    <s id="194:2">སློབ་དཔོན་ལ། །[66b.1]རིམ་གྲོ་དང་ནི་བསྟི་སྟང་བྱ། །</s>
  </p>
  <p id="195">
    <s id="195:1">འདས་པའི་དུས་ཀྱི་བསྐལ་པ་བསམ་མེད་ནས། །</s>
  </p>
  <p id="196">
    <s id="196:1">འཁོར་བའི་འཁོར་ལོར་ཡོངས་སུ་འཁྱམས་པ་ན། །</s>
  </p>
  <p id="197">
    <s id="197:1">སྐྱེ་མཆེད་དག་ནི་དོན་མེད་འདས་གྱུར་ཏེ། །</s>
  </p>
  <p id="198">
    <s id="198:1">སྦྱིན་གནས་དག་ནི་ཉེ་བར་འཚོ་བ་མིན། །</s>
  </p>
  <p id="199">
    <s id="199:1">དགེ་བའི་བཤེས་གཉེན་ཡོངས་སུ་སྤངས་གྱུར་ནས། །</s>
  </p>
  <p id="200">
    <s id="200:1">རྟག་ཏུ་ [66b.2]སྡིག་པའི་གྲོགས་པོ་རབ་བསྟེན་ཏེ། །དེ་དག་གིས་ནི་བསྟན་པའི་རྗེས་འཇུག་ཅིང་། །</s>
    <s id="200:2">རྒྱུན་མི་འཆད་པར་ངན་སོང་ས་ལ་གནས། །</s>
    <s id="200:3">གཙེ་བ་དང་ནི་བཅིང་ཞིང་བརྡེག་པ་རྣམས། །</s>
    <s id="200:4">བྱེད་དུ་བཅུག་ཅིང་གཞན་ལ་སྤྱོས་བྱས་ནས། །</s>
  </p>
  <p id="201">
    <s id="201:1">དེ་ཡི་འབྲས་བུ་ངན་སོང་སྐྱེ་གནས་འགྲོ། །</s>
    <s id="201:2">སྡིག་པའི་ [66b.3]ལས་ཀྱིས་སྡུག་བསྔལ་རྗེས་སུ་མྱོང་། །</s>
    <s id="201:3">དགེ་བའི་བཤེས་གཉེན་རྣམས་ནི་མ་བསྟེན་པས། །</s>
    <s id="201:4">རྔ་མོ་བ་ལང་དེ་བཞིན་བོང་བུ་ཡི། །ངན་པའི་མཚམས་ཀྱི་སྐྱེ་མཆེད་བཟུང་གྱུར་ནས། །</s>
    <s id="201:5">དབྱུག་པ་དག་གིས་བརྡེགས་ཤིང་ཁལ་ཀྱང་བཀལ། །</s>
    <s id="201:6">མིར་འགྱུར་བ་ནི་ཤིན་ཏུ་རྙེད་དཀའ་དང་། །</s>
    <s id="201:7">[66b.4]འཐུན་པའི་ཡུལ་དང་དགེ་བའི་བཤེས་གཉེན་རྙེད། །</s>
  </p>
  <p id="202">
    <s id="202:1">ཤིན་ཏུ་ཡུན་རིང་དལ་བ་རྙེད་གྱུར་ཏེ། །</s>
  </p>
  <p id="203">
    <s id="203:1">དཀའ་བའི་ལས་ཀྱི་བུ་གར་ཆུད་པ་བཞིན། །</s>
    <s id="203:2">ལུས་དང་ངག་ནི་ཤིན་ཏུ་བསྡམས་གྱུར་ནས། །</s>
  </p>
  <p id="204">
    <s id="204:1">ཞེན་པ་མེད་པའི་སེམས་ཀྱིས་བརྩོན་འགྲུས་བརྩམས། །</s>
  </p>
  <p id="205">
    <s id="205:1">དགེ་བའི་བཤེས་གཉེན་དག་ལ་ [66b.5]གཡོ་མེད་པས། །</s>
    <s id="205:2">བདག་གི་ལུས་ནི་ཉེ་བར་འཚོ་བར་བྱ། །</s>
  </p>
  <p id="206">
    <s id="206:1">བདག་གི་སློབ་དཔོན་བླ་མ་གང་དག་དང་། །</s>
    <s id="206:2">གང་དག་བདག་གི་བྱང་ཆུབ་སེམས་བསྐྱེད་པ། །</s>
    <s id="206:3">བྱང་ཆུབ་དམ་པ་མཆོག་གི་ལམ་སྟོན་ལ། །</s>
    <s id="206:4">སྟོན་པ་བཞིན་དུ་དགའ་བས་བསྙེན་བཀུར་བྱ། །</s>
  </p>
  <p id="207">
    <s id="207:1">རྣམ་པ་སྣ་ཚོགས་དག་གི་བྱུག་པ་ [66b.6]དང་། །</s>
    <s id="207:2">དྲི་དང་ཕྱེ་མ་རྣམ་པ་སྣ་ཚོགས་དང་། །གོས་དང་མེ་ཏོག་དག་གི་ཆུན་པོ་ཡིས། །</s>
    <s id="207:3">རྐང་གཉིས་དམ་པ་ལ་ནི་མཆོད་པར་བྱ། །</s>
  </p>
  <p id="208">
    <s id="208:1">ཕྱོགས་བཅུ་དག་ན་སངས་རྒྱས་གང་བཞུགས་པ། །</s>
    <s id="208:2">སེམས་ཅན་དོན་ལ་བརྩོན་ཞིང་དོན་དམ་གཟིགས། །</s>
  </p>
  <p id="209">
    <s id="209:1">གསེར་གྱི་ཁ་དོག་ལྟ་བུའི་འོད་མཛེས་པ། །</s>
    <s id="209:2">[66b.7]ཁ་དོག་མཐའ་ཡས་པ་ལ་མཆོད་པར་བྱ། །</s>
  </p>
  <p id="210">
    <s id="210:1">སངས་རྒྱས་མི་ཡི་ཁ་ལོ་སྒྱུར་རྣམས་ལ། །འཇིག་རྟེན་སྤྱོད་དང་མཆོད་པ་ཆེར་བྱས་པས། །</s>
    <s id="210:2">གང་གིས་བྱང་ཆུབ་སྙིང་པོར་བདག་འགྲོ་བའི། །བྱང་ཆུབ་ལམ་ནི་ཤིན་ཏུ་སྦྱངས་པར་འགྱུར། །</s>
  </p>
  <p id="211">
    <s id="211:1">ཤཱ་རིའི་བུ་སེམས་བསྐྱེད་པ་བཞི་པ་འདི་བསྐྱེད་ནས། ། </s>
  </p>
  <p id="212">
    <s id="212:1">[67a.1]བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ།  ཐ་ན་ཆུ་བུམ་པ་གང་ཙམ་ཡང་འདུལ་ལོ། །</s>
    <s id="212:2">གཞན་ཡང་ཤཱ་རིའི་བུ་</s>
    <s id="212:3">བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="213">
    <s id="213:1">[67a.2]བདག་ཡུན་རིང་པོར་དགེ་བའི་བཤེས་གཉེན་དང་བྲལ་ཞིང་སྡིག་པའི་གྲོགས་པོས་ཟིན་པ།</s>
    <s id="213:2">ལེ་ལོ་ཅན། བརྩོན་འགྲུས་ཉམས་པ།</s>
    <s id="213:3">སྙོམ་ལས་ཅན། བླུན་པས། འདི་ལྟ་བུའི་ལྟ་བ་དང་།</s>
    <s id="213:4">འདི་ལྟ་བུའི་འདོད་པས་སེམས་ཅན་ཐམས་ཅད་དང་། སྲོག་ཆགས་ཐམས་ཅད་ཀྱི་ཤ་གཅིག་ཏུ་ [67a.3]སྤུངས་ཤིང་ཤ་གཅིག་ཏུ་བཅེར་ཏེ།</s>
  </p>
  <p id="214">
    <s id="214:1">བསོད་ནམས་མ་ཡིན་པའི་ལས་བྱེད་ཀྱང་།</s>
    <s id="214:2">དེའི་གཞི་ལས་སྡིག་པ་མེད།  དེའི་གཞི་ལས་སྡིག་པའི་རྣམ་པ་མེད་དོ། །</s>
  </p>
  <p id="215">
    <s id="215:1">རྒྱ་མཚོའི་ཚུ་རོལ་གྱི་སེམས་ཅན་ཇི་སྙེད་པ་དེ་དག་ཐམས་ཅད་སྦྱིན་པས་ཚིམ་པར་བྱས་ཀྱང་།</s>
    <s id="215:2">དེའི་གཞི་ལས་བསོད་ནམས་མེད།  [67a.4]དེའི་གཞི་ལས་བསོད་ནམས་ཀྱི་རྣམ་པ་མེད་དོ། །</s>
  </p>
  <p id="216">
    <s id="216:1">རྒྱ་མཚོའི་ཕ་རོལ་གྱི་སེམས་ཅན་ཇི་སྙེད་པ་དེ་དག་ཐམས་ཅད་བསད་ཅིང་གཏུབ་ཀྱང་དེའི་གཞི་ལས་སྡིག་པ་མེད། </s>
  </p>
  <p id="217">
    <s id="217:1">དེའི་གཞི་ལས་སྡིག་པའི་རྣམ་པ་མེད་དོ་སྙམ་པས་དེ་ལྟར་བྱས་ཀྱང་བསོད་ནམས་དང་སྡིག་པ་ཡོངས་སུ་ཤེས་པར་མ་ནུས་ཏེ།</s>
  </p>
  <p id="218">
    <s id="218:1">[67a.5]སྡིག་པའི་ལྟ་བ་བསྙེན་པ་དང་། གཏི་མུག་གི་ཟིལ་གྱིས་ནོན་པས་</s>
    <s id="218:2">བདག་གིས་སྡིག་པ་མི་དགེ་བའི་ལས་མང་པོ་མངོན་པར་འདུས་བྱས་ཏེ།</s>
  </p>
  <p id="219">
    <s id="219:1">མི་དགེ་བའི་ལས་དེའི་རྣམ་པར་སྨིན་པས་འདི་ལྟ་སྟེ། </s>
  </p>
  <p id="220">
    <s id="220:1">སེམས་ཅན་དམྱལ་བར་དམན་པ་འཇིགས་སུ་རུང་བའི་ལུས་ཐོབ་སྟེ།  དེ་ལ་འདི་ལྟ་བུའི་སྦྱིན་ [67a.6]གནས་མཉེས་པར་མ་བྱས་པས་དེས་ན་བདག་ནི་སེམས་ཅན་དམྱལ་བ་པར་གྱུར་པས་ལྕགས་ཀྱི་ཐུ་ལུམ་བསྲེགས་པ་ཟ་ཞིང་གཅིག་ཏུ་སྡུག་བསྔལ་བ་རྩུབ་པ། མི་བཟད་པ། འཚོགས་པ།</s>
    <s id="220:2">འཆི་བའི་མཐར་ཁྲིད་པ་མྱོང་ཞིང་</s>
    <s id="220:3">ལོ་སྟོང་ཕྲག་མང་པོའི་བར་དུ་བདེ་བའི་སྒྲ་ཡང་མི་ཐོས་ན་ལུས་ [67a.7]ཀྱིས་ལྟ་ག་ལ་ཞིག་རེག་སྟེ།</s>
  </p>
  <p id="221">
    <s id="221:1">བདག་གིས་ནི་ད་ལྟར་མཉེས་པར་བྱས་པས།</s>
    <s id="221:2">དགེ་བའི་ལུས་ཐོབ་ཀྱིས། སྦྱིན་གནས་རྣམས་ཀྱི་ཉེ་བར་འཚོ་བར་བྱ་ཞིང་ལུས་དང་སྲོག་ལ་མི་ལྟ་བར་སློབ་དཔོན་ལ་རིམ་གྲོ་དང་། བསྙེན་བཀུར་བྱའོ་ཞེས།</s>
    <s id="221:3">ཤཱ་རིའི་བུ་སེམས་བསྐྱེད་པ་ལྔ་པ་དེ་བསྐྱེད་ནས་བྱང་ [67b.1]ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་བུམ་པ་གང་ཙམ་ཡང་འབུལ་ལོ། །</s>
    <s id="221:4">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="222">
    <s id="222:1">སྡིག་པའི་ [67b.2]གྲོགས་པོ་བསྙེན་པ་དང་། །</s>
    <s id="222:2">སྡིག་པའི་སེམས་ཀྱིས་བསླུས་པས་ན། །</s>
  </p>
  <p id="223">
    <s id="223:1">སྡིག་པར་ལྟ་ལ་བསྟེན་གྱུར་ཏེ། །</s>
  </p>
  <p id="224">
    <s id="224:1">བདག་གིས་སྡིག་པའི་ལས་བྱས་སོ། །</s>
  </p>
  <p id="225">
    <s id="225:1">རྒྱ་མཚོ་ཡི་ནི་ཚུ་རོལ་ན། །སེམས་ཅན་གནས་པ་ཇི་སྙེད་པ། །</s>
    <s id="225:2">ཟས་དང་སྐོམ་གྱིས་ཚིམ་བྱས་ཀྱང་། །</s>
    <s id="225:3">བསོད་ནམས་དག་གི་འབྱུང་ [67b.3]གནས་མེད། །</s>
  </p>
  <p id="226">
    <s id="226:1">རྒྱ་མཚོ་ཡི་ནི་ཕ་རོལ་ན། །</s>
    <s id="226:2">སེམས་ཅན་གནས་པ་ཇི་སྙེད་པ། །</s>
    <s id="226:3">ཐམས་ཅད་བསད་ཅིང་བཅོམ་གྱུར་ཀྱང་། །</s>
    <s id="226:4">སྡིག་པའི་འབྱུང་གནས་མེད་དོ་ཞེས། །</s>
    <s id="226:5">སྡིག་པར་ལྟ་བ་འདི་ལྟ་བུ། །</s>
    <s id="226:6">ཡང་དང་ཡང་དུ་བསྟེན་པས་ན། །</s>
    <s id="226:7">གཅིག་ཏུ་མི་བཟད་མ་རུངས་པའི། །</s>
    <s id="226:8">སེམས་ཅན་ [67b.4]དམྱལ་བར་རིང་དུ་དེངས། །</s>
    <s id="226:9">རྫོགས་པའི་སངས་རྒྱས་འཇིག་རྟེན་གྱི། །ཡོངས་སུ་འདྲེན་པ་མ་མཐོང་བས། །</s>
    <s id="226:10">བདག་གི་ལུས་ནི་སྟོང་རྣམས་ཀྱང་། །</s>
    <s id="226:11">ངན་འགྲོ་དག་ནི་གསུམ་དུ་དེངས། །</s>
    <s id="226:12">འདི་ནི་འཇིག་རྟེན་དགེ་བ་སྟེ། །</s>
    <s id="226:13">དེ་ཡི་སྒྲ་ནི་ཐོས་གྱུར་ནས། །</s>
  </p>
  <p id="227">
    <s id="227:1">བདག་གིས་མི་ཡི་དངོས་ཐོབ་ཀྱིས། །</s>
    <s id="227:2">[67b.5]བཟང་པོ་ཡི་ནི་ལས་བྱའོ། །</s>
  </p>
  <p id="228">
    <s id="228:1">མིར་འགྱུར་བ་ནི་དཀའ་བ་སྟེ། །</s>
  </p>
  <p id="229">
    <s id="229:1">མི་སྲོག་ཐོབ་པའང་དཀའ་བ་ཡིན། །</s>
  </p>
  <p id="230">
    <s id="230:1">དམ་པའི་ཆོས་ཐོས་དཀའ་བ་སྟེ། །</s>
  </p>
  <p id="231">
    <s id="231:1">སངས་རྒྱས་འབྱུང་བའང་དཀའ་བ་ཡིན། །</s>
  </p>
  <p id="232">
    <s id="232:1">བདག་གིས་མིར་སྐྱེ་དཀའ་བ་ཡི། །</s>
    <s id="232:2">ཚེ་ཐོབ་པ་ནི་གཡོ་ཞིང་འགྱུར། །</s>
  </p>
  <p id="233">
    <s id="233:1">བདག་གིས་སངས་རྒྱས་འབྱུང་བ་དང་། །</s>
    <s id="233:2">[67b.6]རྒྱལ་བ་ཀུན་མཁྱེན་བསྟན་པ་རྙེད། །</s>
  </p>
  <p id="234">
    <s id="234:1">ལུས་ཀྱི་ལས་དང་ངག་གི་ལས། །ཡིད་ཀྱི་ལས་ཀྱང་སྡིག་པ་ཅན། །</s>
    <s id="234:2">མི་འདོད་མི་ཟད་འབྲས་བུར་འགྱུར། །</s>
  </p>
  <p id="235">
    <s id="235:1">ཕྱིན་ཅད་སྤྱད་པར་མི་བྱའོ། །</s>
  </p>
  <p id="236">
    <s id="236:1">བསམ་པ་རྣམ་པར་དག་པ་ཡི། །</s>
    <s id="236:2">ལུས་དང་ངག་དང་ཡིད་རྣམས་ཀྱིས། །</s>
    <s id="236:3">འཇིག་རྟེན་རབ་ཏུ་དཀའ་སྤྱོད་པ། །</s>
    <s id="236:4">[67b.7]བཟང་པོ་དག་གི་ལས་བྱའོ། །</s>
  </p>
  <p id="237">
    <s id="237:1">སངས་རྒྱས་ཀྱི་ནི་བྱང་ཆུབ་ཕྱིར། །</s>
    <s id="237:2">བདག་གི་བླ་མར་གང་གྲགས་པའི། །</s>
    <s id="237:3">བཀའ་ལས་འདའ་བར་མི་བྱ་སྟེ། །</s>
  </p>
  <p id="238">
    <s id="238:1">བསྙེན་བཀུར་དག་ནི་རབ་ཏུ་བྱ། །</s>
    <s id="238:2">ལམ་ནི་དྲང་པོ་ཞེས་བྱ་བ། །</s>
    <s id="238:3">གཡོ་མེད་པས་ནི་རབ་བསྟན་ཏེ། །</s>
  </p>
  <p id="239">
    <s id="239:1">སངས་རྒྱས་ཀྱི་ནི་བྱང་ཆུབ་ཕྱིར། །</s>
    <s id="239:2">སྒྱུ་མར་ [68a.1]འགྱུར་བར་མི་བྱའོ། །</s>
  </p>
  <p id="240">
    <s id="240:1">ཐབས་དང་ཤེས་རབ་ལྡན་པ་ཡི། །</s>
    <s id="240:2">བྱང་ཆུབ་སེམས་དཔའ་མི་འཇིགས་པ། །</s>
    <s id="240:3">དེ་ལྟ་བུར་ནི་སེམས་བསྐྱེད་ནས། །</s>
    <s id="240:4">སྣོད་གང་ཙམ་གྱི་ཆུ་ཡང་འབུལ། །</s>
    <s id="240:5">ཤཱ་རིའི་བུ་སེམས་བསྐྱེད་པ་ལྔ་པ་འདི་བསྐྱེད་ནས་</s>
    <s id="240:6">བྱང་ཆུབ་སེམས་དཔའ་བྱང་ཆུབ་སེམས་ [68a.2]དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཡོངས་སུ་ཚོལ་བས་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་བུམ་པ་གང་ཙམ་ཡང་འབུལ་ལོ། །</s>
    <s id="240:7">གཞན་ཡང་ཤཱ་རིའི་བུ་</s>
    <s id="240:8">བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="241">
    <s id="241:1">བདག་ཡུན་རིང་པོར་དགེ་བའི་བཤེས་གཉེན་དང་བྲལ་ [68a.3]ཞིང་སྡིག་པའི་གྲོགས་པོས་ཟིན་པས།</s>
    <s id="241:2">འདུད་པ་དང་། རབ་ཏུ་འདུད་པ་དང་། གུས་པར་སྨྲ་བ་དང་། ཕྱག་བྱ་བ་དང་། ལྡང་བ་དང་། ཐལ་མོ་སྦྱར་བའི་ལས་ཀྱི་རྣམ་པར་སྨིན་པ་མེད་དོ། །ཞེས་དེ་ལྟར་མོས་པའི་བར་གྱིས་</s>
    <s id="241:3">ང་རྒྱལ་གྱི་ཟིལ་གྱིས་ནོན་པས་སྡིག་པ་མི་དགེ་བའི་ལས་མང་པོ་ [68a.4]མངོན་པར་འདུས་བྱས་ཏེ།</s>
  </p>
  <p id="242">
    <s id="242:1">མི་དགེ་བའི་ལས་དེའི་རྣམ་པར་སྨིན་པས།</s>
    <s id="242:2">འདི་ལྟ་སྟེ།</s>
  </p>
  <p id="243">
    <s id="243:1">མིའི་ནང་དུ་སྦྱིན་གནས་ཐམས་ཅད་ཉེ་བར་འཚོ་བ་མ་ཡིན་པ་སྨད་པའི་ལུས་ཐོབ་སྟེ། </s>
  </p>
  <p id="244">
    <s id="244:1">འདི་ལྟ་བུའི་སྦྱིན་གནས་མཉེས་པར་མ་བྱས་པས་ན་དེར་བདག་མིར་གྱུར་པ་ན། </s>
  </p>
  <p id="245">
    <s id="245:1">མི་བཀྲེན་པ་དང་། མི་དབུལ་པོ་དང་།</s>
    <s id="245:2">བྲན་ [68a.5]དུ་གྱུར་པ་དང་། གཞན་གྱི་དབང་དུ་སོང་བ་དང་།</s>
    <s id="245:3">འདོད་པ་ལ་ཞེན་པའི་སེམས་ཅན་རྣམས་དང་། འདོད་པ་ལ་ཆགས་པ་རྣམས་དང་། མི་རིགས་པའི་སྤྱོད་པ་ལ་གནས་པ་རྣམས་དང་།</s>
    <s id="245:4">ལོག་པར་ལྟ་བ་རྣམས་དང་། ཚུལ་ཁྲིམས་ལོག་པར་ཞུགས་པ་རྣམས་དང་། ལྟ་བ་ལོག་པར་ཞུགས་པ་ [68a.6]རྣམས་དང་། མི་དགེ་བའི་རྩ་བ་གསུམ་ལ་རབ་ཏུ་གནས་པ་རྣམས་དང་། འགྲོ་བར་བྱ་བ་མ་ཡིན་པའི་འགྲོ་བ་བཞི་ལ་འགྲོ་བར་ཞུགས་པ་རྣམས་དང་།</s>
    <s id="245:5">སྒྲིབ་པ་ལྔས་བསྒྲིབས་པ་རྣམས་དང་།</s>
    <s id="245:6">བླ་མ་དྲུག་ལ་གུས་པར་མི་གནས་པ་རྣམས་དང་།</s>
    <s id="245:7">དམ་པའི་ཆོས་མ་ཡིན་པ་བདུན་ལ་འཇུག་ [68a.7]པ་རྣམས་དང་།</s>
    <s id="245:8">ལོག་པ་བརྒྱད་ལ་ལོག་པར་ངེས་པ་རྣམས་དང་།</s>
    <s id="245:9">གནོད་པ་དགུའི་དངོས་པོས་གནོད་པར་གྱུར་པ་རྣམས་དང་།</s>
    <s id="245:10">མི་དགེ་བ་བཅུའི་ལས་ཀྱི་ལམ་ལ་ལམ་ངན་པར་ཞུགས་པ་རྣམས་དང་།</s>
    <s id="245:11">སེམས་ཅན་དམྱལ་བའི་ལམ་ལ་མངོན་པར་ཕྱོགས་པ་རྣམས་དང་། མཐོ་རིས་ཀྱི་ལམ་ [68b.1]ལ་མ་ཕྱོགས་པ་རྣམས་དང་།</s>
    <s id="245:12">དགེ་བའི་བཤེས་གཉེན་དང་བྲལ་བ་རྣམས་དང་། སྡིག་པའི་གྲོགས་པོའི་ལག་ཏུ་སོང་བ་རྣམས་དང་།</s>
    <s id="245:13">བདུད་ཀྱི་དབང་དུ་སོང་བ་རྣམས་དང་། དགེ་བའི་ཆོས་ཡོངས་སུ་སྤངས་པ་རྣམས་དང་། མི་དགེ་བའི་ཆོས་ལ་སྤྱོད་པ་རྣམས་ཀྱི་དབྱུག་པས་བསྡིགས།</s>
    <s id="245:14">[68b.2]འཇིགས་པས་བསྡིགས་ནས་མི་འདོད་བཞིན་དུ་བྱེད་ཅིང་རིམ་གྲོ་དང་། བསྙེན་བཀུར་བྱེད་པར་གྱུར་ཏེ།</s>
  </p>
  <p id="246">
    <s id="246:1">བདག་གིས་ནི་ད་ལྟར་དེ་དག་མཉེས་པར་བྱས་པས་དགེ་བའི་ལུས་ཐོབ་ཀྱིས་སྦྱིན་གནས་ཐམས་ཅད་ཉེ་བར་འཚོ་བར་བྱའོ། །</s>
  </p>
  <p id="247">
    <s id="247:1">ལུས་དང་སྲོག་ལ་མི་ལྟ་བར་སློབ་དཔོན་ལ་རིམ་གྲོ་དང་། བསྙེན་བཀུར་ [68b.3]བྱའོ་ཞེས།</s>
    <s id="247:2">ཤཱ་རིའི་བུ་</s>
    <s id="247:3">སེམས་བསྐྱེད་པ་དྲུག་པ་དེ་བསྐྱེད་ནས་</s>
  </p>
  <p id="248">
    <s id="248:1">བྱང་ཆུབ་སེམས་དཔའ་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་བུམ་པ་གང་ཙམ་ཡང་འབུལ་ལོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་རྒྱ་ཆེར་རབ་ཏུ་རྟོག་ཏུ་གཞུག་པའི་ཕྱིར།</s>
    <s id="248:2">དེའི་ཚེ་ཚིགས་སུ་ [68b.4]བཅད་པ་འདི་དག་གསུངས་སོ། །</s>
  </p>
  <p id="249">
    <s id="249:1">སྡིག་པའི་གྲོགས་ནི་ང་རྒྱལ་རྒྱགས་འཕེལ་བ། །</s>
    <s id="249:2">བསྐུལ་པ་མང་པོ་རྒྱ་མཚོར་བསྟེན་པས་ན། །</s>
  </p>
  <p id="250">
    <s id="250:1">མི་ཡི་ནང་དུ་སྐྱེས་ཀྱང་བྲན་དུ་འགྱུར། །</s>
  </p>
  <p id="251">
    <s id="251:1">འཁོར་བའི་རྒྱུན་ཏུ་ཡུན་རིང་དུས་སུ་འཁོར། །</s>
    <s id="251:2">མི་ལུས་རབ་ཏུ་རྙེད་པར་དཀའ་བ་ཡང་། །</s>
    <s id="251:3">དེ་ནི་བདག་གིས་དཀའ་བས་ཐོབ་ [68b.5]གྱུར་ཏེ། །</s>
  </p>
  <p id="252">
    <s id="252:1">གནས་པའི་ཡུལ་ནི་འཐུན་པ་བཟང་པོ་དང་། །</s>
    <s id="252:2">སངས་རྒྱས་འབྱུང་དང་དལ་འབྱོར་དེ་བཞིན་ནོ། །</s>
  </p>
  <p id="253">
    <s id="253:1">གྲོགས་པོ་གང་དག་མཆོག་ཏུ་རབ་བཟང་བ། །</s>
    <s id="253:2">བྱང་ཆུབ་སེམས་དཔའི་སྤྱོད་དང་ལམ་སྟོན་ཅིང་། །</s>
    <s id="253:3">བྱང་ཆུབ་སེམས་ནི་རིན་ཆེན་འཕེལ་བྱེད་པ། །</s>
    <s id="253:4">དེ་དག་བསྐལ་པ་བྱེ་བ་མང་པོས་ [68b.6]རྙེད། །</s>
  </p>
  <p id="254">
    <s id="254:1">ལུས་ནི་ཉམ་ཆུང་མི་རྟག་མི་བརྟན་ཏེ། །དབུ་བ་རྡོས་དང་ཆུ་ཡི་ཆུ་བུར་འདྲ། །</s>
  </p>
  <p id="255">
    <s id="255:1">སྒྱུ་མ་ལྟ་བུ་གར་ལ་ལྟ་དང་མཚུངས། །</s>
    <s id="255:2">རྨི་ལམ་མཐོང་དང་འདྲིད་པར་སྨྲ་བ་བཞིན། །</s>
    <s id="255:3">སྲོག་ནི་ཡུན་ཐུང་ཚེ་ཡང་ཟད་པར་འགྱུར། །</s>
  </p>
  <p id="256">
    <s id="256:1">ཇི་ལྟར་སྤྲིན་དང་གློག་ནི་མི་གནས་ལྟར། །</s>
    <s id="256:2">སྐད་ཅིག་ཏུ་ནི་དེ་བཞིན་ [68b.7]སྲོག་ཀྱང་འགྱུར། །</s>
  </p>
  <p id="257">
    <s id="257:1">སྙིང་པོ་མེད་ལས་སྙིང་པོ་ལེན་པར་བྱེད། །</s>
  </p>
  <p id="258">
    <s id="258:1">གང་གིས་འདས་པའི་དུས་ཀྱི་བསྐལ་པ་ཡང་། །རྒྱ་མཚོ་བརྒྱ་ཕྲག་བསམ་ཡས་བསླུས་གྱུར་པ། །</s>
    <s id="258:2">ང་རྒྱལ་རི་བོ་མན་དར་གཞོམ་པ་ཡི། །</s>
    <s id="258:3">དུས་དང་ཚོད་དང་མན་ནི་ཉེར་གནས་ཀྱིས། །</s>
    <s id="258:4">ལུས་ལ་སྡུག་པ་ཐམས་ཅད་རབ་སྤངས་ནས་</s>
  </p>
  <p id="259">
    <s id="259:1">[69a.1]སྲོག་ལ་ཆགས་པ་མེད་པའི་ཡིད་ཀྱིས་ནི། །</s>
    <s id="259:2">ང་དང་རྒྱགས་དང་དྲེགས་པ་སྤངས་གྱུར་ནས། །</s>
  </p>
  <p id="260">
    <s id="260:1">ཡོན་ཏན་ལྡན་ལ་གུས་བཅས་རིམ་གྲོ་བྱ། །</s>
  </p>
  <p id="261">
    <s id="261:1">ང་དང་རྒྱགས་དང་དྲེགས་པ་སྤངས་གྱུར་ནས། །</s>
  </p>
  <p id="262">
    <s id="262:1">ཕ་དང་མ་དང་བུ་ཕོ་རྣམས་དང་ནི། །</s>
    <s id="262:2">འཇིག་རྟེན་བླ་མ་མཆོག་ཏུ་གང་གྲགས་ལ། །</s>
    <s id="262:3">གུས་ [69a.2]དང་བཅས་ཤིང་མཆོག་གི་རིམ་གྲོ་བྱ། །</s>
  </p>
  <p id="263">
    <s id="263:1">བྱང་ཆུབ་སེམས་དཔའ་བྱང་ཆུབ་མཆོག་ཞུགས་པ། །</s>
    <s id="263:2">གང་དག་བདག་དང་བྱང་ཆུབ་འཐུན་སྤྱོད་ལ། །</s>
    <s id="263:3">དགའ་དང་གུས་པ་བརྟན་པ་བསྐྱེད་བྱ་སྟེ།</s>
    <s id="263:4">རིམ་གྲོ་བྱ་བའི་ཕྱིར་ནི་བརྩོན་པར་བྱ། །</s>
  </p>
  <p id="264">
    <s id="264:1">སྐྱེ་དགུ་ང་རྒྱལ་ལྡན་པ་ང་རྒྱལ་སྤངས། །</s>
  </p>
  <p id="265">
    <s id="265:1">མི་མཁས་ང་ [69a.3]རྒྱལ་གཅད་ཅིང་གདུལ་བའི་ཕྱིར། །</s>
    <s id="265:2">ཡེ་ཤེས་རྡོ་རྗེ་དག་གིས་བཅོམ་བྱས་ནས། །</s>
  </p>
  <p id="266">
    <s id="266:1">རྒྱགས་དང་ང་རྒྱལ་རི་ནི་བསྙིལ་བར་བྱ། །</s>
  </p>
  <p id="267">
    <s id="267:1">བྱང་ཆུབ་སྤྱོད་པ་ཡོངས་སུ་རྫོགས་བྱས་ཏེ། །</s>
  </p>
  <p id="268">
    <s id="268:1">བྱང་ཆུབ་སྙིང་པོ་མཆོག་ལ་གནས་གྱུར་ནས། །</s>
    <s id="268:2">བདུད་ཀྱི་དཀྱིལ་འཁོར་རྩོད་པ་རྣམས་བཏུལ་ཏེ། །</s>
  </p>
  <p id="269">
    <s id="269:1">ཆུ་བོ་བཞི་ལས་སྲོག་ཆགས་ [69a.4]བསྒྲལ་བར་བྱ། །</s>
  </p>
  <p id="270">
    <s id="270:1">ཕྱོགས་བཅུ་དག་ན་མི་གང་ན་བ་རྣམས། །</s>
    <s id="270:2">རང་གི་མི་གཙང་བར་ལྷུང་སྨད་པ་ལ། །</s>
    <s id="270:3">བྱམས་པ་དང་ནི་སྙིང་རྗེའི་ཡིད་ཀྱིས་སུ། །</s>
    <s id="270:4">མགོན་དང་སྐྱབས་དང་དཔུང་གཉེན་འགྱུར་བར་བྱ། །</s>
  </p>
  <p id="271">
    <s id="271:1">སྦྱིན་པའི་ཕ་རོལ་ཕྱིན་པའི་དུས་ལ་བབ། །</s>
  </p>
  <p id="272">
    <s id="272:1">སངས་རྒྱས་ཡོན་ཏན་བསླབ་པ་བསླབ་ནུས་ [69a.5]ཤེས། །</s>
  </p>
  <p id="273">
    <s id="273:1">བཟོད་པ་བསྒོམ་པར་བྱ་བ་ཕུན་སུམ་ཚོགས། །</s>
    <s id="273:2">མདུད་པ་མེད་པའི་བརྩོན་འགྲུས་བརྩོམ་པར་བྱ། །</s>
  </p>
  <p id="274">
    <s id="274:1">བསམ་གཏན་ཕ་རོལ་ཕྱིན་ཐོབ་ཕུན་སུམ་ཚོགས། །</s>
    <s id="274:2">སེམས་གདུལ་བ་ཡི་དུས་ནི་ཉེ་བར་གནས། །</s>
    <s id="274:3">ཐབས་དང་ཤེས་རབ་མཁས་ལ་གནས་གྱུར་ཏེ། །</s>
  </p>
  <p id="275">
    <s id="275:1">བླ་མ་ཐམས་ཅད་ལ་ནི་བསྐོར་ [69a.6]བ་བྱ། །</s>
  </p>
  <p id="276">
    <s id="276:1">དེ་ལྟར་བསོད་ནམས་སྟོབས་དང་གཟི་བརྗིད་སྤེལ། །</s>
  </p>
  <p id="277">
    <s id="277:1">ཤེས་རབ་ཡེ་ཤེས་མཁས་པ་བསམ་མི་ཁྱབ། </s>
  </p>
  <p id="278">
    <s id="278:1">རང་དབང་དམ་པ་དག་གིས་མངོན་འཕགས་ཏེ། །</s>
  </p>
  <p id="279">
    <s id="279:1">བྱུར་བུར་ཡོངས་སུ་བཀང་བའི་སྣོད་བྱིན་ནོ། །</s>
  </p>
  <p id="280">
    <s id="280:1">ཤཱ་རིའི་བུ་བྱང་ཆུབ་སེམས་དཔའི་སེམས་བསྐྱེད་པ་དྲུག་པ་འདི་བསྐྱེད་ནས་</s>
    <s id="280:2">བྱང་ [69a.7]ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཡོངས་སུ་ཚོལ་བས་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། ཐ་ན་ཆུ་བུམ་པ་གང་ཙམ་ཡང་འབུལ་ལོ། །</s>
    <s id="280:3">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="281">
    <s id="281:1">བདག་ཡུན་རིང་པོར་དགེ་བའི་བཤེས་གཉེན་དང་བྲལ་ [69b.1]ཞིང་སྡིག་པའི་གྲོགས་པོ་དང་ཕྲད་པས་</s>
    <s id="281:2">ལེ་ལོ་ཅན། བརྩོན་འགྲུས་ཉམས་པ།</s>
    <s id="281:3">སྙོམ་ལས་ཅན། བླུན་པ། ལྐུག་པར་གྱུར་ཏེ།</s>
  </p>
  <p id="282">
    <s id="282:1">ལས་ནག་པོ་དང་། ནག་པོའི་རྣམ་པར་སྨིན་པའང་མེད། </s>
  </p>
  <p id="283">
    <s id="283:1">ལས་དཀར་པོ་དང་། དཀར་པོའི་རྣམ་པར་སྨིན་པའང་མེད། </s>
  </p>
  <p id="284">
    <s id="284:1">ལས་དཀར་གནག་དང་། དཀར་ [69b.2]གནག་གི་རྣམ་པར་སྨིན་པའང་མེད། མི་གནག་ཅིང་དཀར་བའི་ལས་དང་། མི་གནག་ཅིང་དཀར་བའི་རྣམ་པར་སྨིན་པ་ཡང་མེད་དོ། །</s>
  </p>
  <p id="285">
    <s id="285:1">ཞེས་དེ་ལྟར་ལྟ། དེ་ལྟར་བཟོད།  དེ་ལྟར་མོས་པས།</s>
    <s id="285:2">དགེ་སྦྱོང་དང་། བྲམ་ཟེ་ལ། བཙུན་པ་དག་དགེ་བ་གང་།</s>
    <s id="285:3">མི་དགེ་བ་གང་།</s>
    <s id="285:4">ཁ་ན་མ་ཐོ་བ་ [69b.3]དང་བཅས་པ་གང་།</s>
    <s id="285:5">ཁ་ན་མ་ཐོ་བ་མེད་པ་གང་།</s>
    <s id="285:6">བསྟེན་པར་བྱ་བ་གང་།</s>
    <s id="285:7">བསྟེན་པར་མི་བྱ་བ་གང་།</s>
    <s id="285:8">བྱ་བའི་རིགས་པ་གང་།</s>
    <s id="285:9">བྱ་བའི་མི་རིགས་པ་གང་།</s>
    <s id="285:10">ཅི་བྱས་ན་ཡུན་རིང་པོར་</s>
    <s id="285:11">གནོད་པ་དང་། མི་ཕན་པ་དང་། སྡུག་བསྔལ་བར་འགྱུར།</s>
  </p>
  <p id="286">
    <s id="286:1">ཅི་བྱས་ན་དོན་དང་། ཕན་པ་དང་། བདེ་ [69b.4]བར་འགྱུར།  ཞེས་མི་འདྲི་བ་དང་།</s>
    <s id="286:2">ང་རྒྱལ་གྱི་ཟིལ་གྱིས་ནོན་པས་</s>
    <s id="286:3">སྡིག་པ་མི་དགེ་བའི་ལས་མངོན་པར་འདུས་བྱས་ཏེ།</s>
  </p>
  <p id="287">
    <s id="287:1">མི་དགེ་བའི་ལས་དེའི་རྣམ་པར་སྨིན་པས་འདི་ལྟ་སྟེ། </s>
  </p>
  <p id="288">
    <s id="288:1">སྦྱིན་གནས་ཐམས་ཅད་ཉེ་བར་འཚོ་བ་མ་ཡིན་པ། དབང་པོ་མ་ཚང་བའི་མིར་གྱུར་ནས་འདི་ལྟ་བུའི་སྦྱིན་གནས་མཉེས་པར་ [69b.5]མ་བྱས་པས།</s>
    <s id="288:2">བདག་མིར་གྱུར་པ་ན་ཡང་ལོང་བ། ལྐུག་པ། བླུན་པ། རྒུར་བ། དིག་པ། རྨོངས་པ། འོན་པར་གྱུར་ཏེ།</s>
  </p>
  <p id="289">
    <s id="289:1">ལེགས་པར་བཤད་པ་དང་། ཉེས་པར་བཤད་པའི་དོན་ཤེས་པར་མི་ནུས་སོ། །</s>
  </p>
  <p id="290">
    <s id="290:1">བདག་གིས་ནི་ད་ལྟར་མ་ཉེས་པར་བྱས་པས་འདི་ལྟ་སྟེ། </s>
  </p>
  <p id="291">
    <s id="291:1">དབང་པོ་ཚང་བ་དགེ་བའི་ལུས་ཐོབ་ [69b.6]ཀྱིས།</s>
    <s id="291:2">སྦྱིན་གནས་ཐམས་ཅད་ཀྱི་ཉེ་བར་འཚོ་བར་བྱ།</s>
  </p>
  <p id="292">
    <s id="292:1">ལུས་དང་སྲོག་ལ་མི་བལྟ་བར་བྱ། </s>
  </p>
  <p id="293">
    <s id="293:1">ལེགས་པར་བཤད་པ་དང་། ཉེས་པར་བཤད་པའི་དོན་ཀུན་ཤེས་པའི་མཐུ་ཡོད་པར་བྱ། </s>
  </p>
  <p id="294">
    <s id="294:1">སློབ་དཔོན་ལ་བཙུན་པ་དགེ་བ་གང་།</s>
    <s id="294:2">མི་དགེ་བ་གང་།</s>
    <s id="294:3">ཁ་ན་མ་ཐོ་བ་དང་བཅས་པ་གང་།</s>
    <s id="294:4">ཁ་ན་མ་ཐོ་བ་མེད་ [69b.7]པ་གང་།</s>
    <s id="294:5">བསྟེན་པ་གང་།</s>
    <s id="294:6">མི་བསྟེན་པ་གང་།</s>
    <s id="294:7">བྱ་བ་གང་། མི་བྱ་བ་གང་། ཅི་བྱས་ན་ཉན་ཐོས་དང་། རང་སངས་རྒྱས་ཀྱི་ཆོས་མངོན་དུ་འགྱུར།</s>
  </p>
  <p id="295">
    <s id="295:1">ཅི་བྱས་ན་བྱང་ཆུབ་སེམས་དཔའི་ཆོས་མངོན་དུ་འགྱུར་ཞེས་འདྲི་ཞིང་</s>
    <s id="295:2">བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་དོན་གྱི་ཕྱིར་སློབ་དཔོན་ལ་ [70a.1]རིམ་གྲོ་དང་། བསྙེན་བཀུར་བྱེད་དེ།</s>
  </p>
  <p id="296">
    <s id="296:1">འདི་ལྟར་སྙིང་པོ་མེད་པའི་ལུས་ལས་སྙིང་པོ་བླང་ངོ་སྙམ་ནས། </s>
  </p>
  <p id="297">
    <s id="297:1">ཐ་ན་ཆུ་བུམ་པ་གང་ཙམ་ཡང་འབུལ་ལོ། །</s>
    <s id="297:2">བཅོམ་ལྡན་འདས་ཀྱིས་དེ་སྐད་གསུངས་ཏེ།</s>
  </p>
  <p id="298">
    <s id="298:1">བདེ་བར་གཤེགས་པས་དེ་སྐད་བཀའ་སྩལ་ནས།  སྟོན་པ་ཡང་འདི་སྐད་ [70a.2]གསུང་ངོ་། །</s>
  </p>
  <p id="299">
    <s id="299:1">ཕན་པ་འདོད་ཕྱིར་བསྐལ་པ་བརྒྱ་མང་པོར། །དགེ་བའི་བཤེས་གཉེན་ཡོངས་སུ་སྤངས་གྱུར་ནས། །</s>
  </p>
  <p id="300">
    <s id="300:1">དགེ་དང་མི་དགེ་ཁ་ན་མ་ཐོ་དང་། །ཁ་ན་མ་ཐོ་མེད་བྱས་འབྲས་མི་འདྲི། །</s>
    <s id="300:2">ལྷག་པའི་ང་རྒྱལ་དབང་དུ་སོང་བ་ནི། །</s>
    <s id="300:3">སེམས་དམྱལ་དུད་འགྲོ་གཤིན་རྗེའི་དབང་དུ་སོང་། །</s>
  </p>
  <p id="301">
    <s id="301:1">སྡིག་ [70a.3]སེམས་གྲོགས་པོ་བསྟེན་པར་བྱས་པས་ན། །</s>
  </p>
  <p id="302">
    <s id="302:1">བསྐལ་པ་བརྒྱ་མང་གིས་ནི་ངན་འགྲོར་འཕོས། །</s>
  </p>
  <p id="303">
    <s id="303:1">མི་ཡི་འཇིག་རྟེན་དབང་པོ་མ་ཚང་གྱུར། །</s>
  </p>
  <p id="304">
    <s id="304:1">བསྐལ་པ་སྟོང་ཕྲག་མང་པོར་འཁྱམས་པའི་ལུས། །</s>
    <s id="304:2">དགེ་དང་མི་དགེ་ཁ་ན་མ་ཐོ་དང་། །ཁ་ན་མ་ཐོ་མེད་བྱས་འབྲས་མི་ཤེས། །</s>
  </p>
  <p id="305">
    <s id="305:1">རུ་སྦལ་མགྲིན་ [70a.4]པ་ཤིང་མིག་ཆུད་འདྲ་བར། །</s>
    <s id="305:2">མི་ཡི་ལུས་ནི་ཤིན་ཏུ་དཀའ་བར་ཐོབ། །</s>
    <s id="305:3">དབང་པོ་དག་ནི་ཚང་ཞིང་སྐྱེ་མཆེད་དགེ། །</s>
    <s id="305:4">མི་དལ་ཡོངས་སུ་སྤངས་ནས་དལ་བ་རྙེད། །</s>
  </p>
  <p id="306">
    <s id="306:1">འཇིག་རྟེན་སྒྲོན་མ་མཛད་པ་མཉེས་བྱས་ནས། །</s>
  </p>
  <p id="307">
    <s id="307:1">རྒྱལ་བས་བསྟན་ཆོས་འདོད་ཆགས་བྲལ་བ་ཐོབ། །</s>
  </p>
  <p id="308">
    <s id="308:1">དགེ་དང་མི་དགེ་བྱ་བའི་ [70a.5]འབྲས་བུ་དག །</s>
    <s id="308:2">འཇིག་རྟེན་གཙོ་ལ་བདག་འདྲི་དུས་ལ་བབ། །</s>
  </p>
  <p id="309">
    <s id="309:1">འགྲོ་བར་སེར་སྣའི་མིར་འགྱུར་ཇི་ལྟ་བུ། །</s>
    <s id="309:2">ཇི་ལྟར་སྦྱིན་བདག་སེར་སྣ་མེད་པར་འགྱུར། །</s>
  </p>
  <p id="310">
    <s id="310:1">ཇི་ལྟར་གཡོ་ངན་བརྐམ་པ་ཚུལ་ཁྲིམས་འཆལ། །</s>
  </p>
  <p id="311">
    <s id="311:1">ཚུལ་ཁྲིམས་ནོར་ཀུན་སྲུང་བ་ཇི་ལྟ་བུ། །</s>
    <s id="311:2">མི་ནི་ཁྲོ་དང་འཁྲུག་པར་ཇི་ལྟར་ [70a.6]འགྱུར། །ཁྲོ་མེད་བཟོད་པའི་སྟོབས་སུ་ཇི་ལྟར་འགྱུར། །</s>
  </p>
  <p id="312">
    <s id="312:1">ཇི་ལྟར་ལེ་ལོ་ཅན་དང་གཡེང་ཡིད་འགྱུར། །</s>
  </p>
  <p id="313">
    <s id="313:1">བརྩོན་འཕགས་བསམ་གཏན་དགའ་བ་ཇི་ལྟ་བུ། །</s>
    <s id="313:2">ཇི་ལྟར་འཆལ་པའི་ཤེས་རབ་བླུན་ལྐུག་འགྱུར། །</s>
  </p>
  <p id="314">
    <s id="314:1">ཇི་ལྟར་ཤེས་རབ་ལྡན་ཞིང་བདེན་གཏམ་དགའ། །</s>
  </p>
  <p id="315">
    <s id="315:1">ཇི་ལྟར་བྱང་ཆུབ་སྤྱོད་པ་ [70a.7]གཅིག་སེམས་པས། །</s>
    <s id="315:2">སྤྱོད་པ་བཟང་པོ་ཐམས་ཅད་ཚོལ་བར་འགྱུར། །</s>
  </p>
  <p id="316">
    <s id="316:1">ཇི་ལྟར་འགྲོ་བ་ཀུན་ལ་བྱམས་པ་བགྱིད། །</s>
    <s id="316:2">ཇི་ལྟར་ངན་སོང་སོང་བའི་སེམས་ཅན་འདྲེན། །</s>
    <s id="316:3">ཇི་ལྟར་ཆོས་ཀྱི་དགའ་བས་མི་ངོམས་ཡིད། །</s>
    <s id="316:4">བྱང་ཆུབ་སྤྱོད་པ་སྡེ་སྣོད་ཡོངས་སུ་ཚོལ། །</s>
  </p>
  <p id="317">
    <s id="317:1">ཕྱོགས་དང་ཕྱོགས་ [70b.1](འཚམས་,མཚམས་)རབ་(འབྱམ་,འབྱམས་)ཞིང་རྣམས་ན། །</s>
  </p>
  <p id="318">
    <s id="318:1">འཇིག་རྟེན་བླ་མ་བཞུགས་པར་ཇི་ལྟར་འགྲོ། །</s>
  </p>
  <p id="319">
    <s id="319:1">ཕྱག་འཚལ་བསོད་ནམས་བྱེད་པ་ཇི་ལྟ་བུ། །</s>
    <s id="319:2">ཀུན་ཏུ་བཟང་པོ་སྤྱོད་པ་ཅི་འདྲ་འདྲི། །</s>
    <s id="319:3">སློབ་དཔོན་བླ་མ་དག་ལ་བདག་འདྲི་བ། །</s>
    <s id="319:4">དེ་ཡི་དུས་ནི་དི་རིང་ཉེར་གནས་ཏེ། །</s>
  </p>
  <p id="320">
    <s id="320:1">བླ་མའི་གནས་སུ་གནས་ [70b.2]ལས་ཉན་དགའ་སྟེ། །</s>
  </p>
  <p id="321">
    <s id="321:1">སློབ་དཔོན་ཡིད་མགུ་བྱེད་པ་ཇི་ལྟ་བུ། །</s>
    <s id="321:2">སངས་རྒྱས་སྲས་ཀྱི་སེམས་ནི་བསྐྱེད་གྱུར་ནས། །</s>
  </p>
  <p id="322">
    <s id="322:1">སྟོབས་དང་བསོད་ནམས་ཡངས་པའི་བློ་གྲོས་ཅན། །</s>
    <s id="322:2">ངེས་པར་མཆོག་གི་ཡེ་ཤེས་སྟོབས་ལྡན་པས། །</s>
    <s id="322:3">དགའ་བའི་ཡིད་ཀྱིས་སྣོད་གང་ཆུ་ཡང་འབུལ། །</s>
    <s id="322:4">ཤཱ་རིའི་བུ་སེམས་ [70b.3]བསྐྱེད་པ་བདུན་པ་འདི་བསྐྱེད་ནས་བྱང་ཆུབ་སེམས་དཔས་བྱང་ཆུབ་སེམས་དཔའི་སྡེ་སྣོད་ཀྱི་དོན་གྱི་ཕྱིར་སློབ་དཔོན་ལ་ནི་རིམ་གྲོ་དང་། བསྙེན་བཀུར་བྱེད་དེ།</s>
  </p>
  <p id="323">
    <s id="323:1">ཐ་ན་ཆུ་བུམ་པ་གང་ཙམ་ཡང་འབུལ་ལོ། །</s>
    <s id="323:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="324">
    <s id="324:1">བདག་ཡུན་ [70b.4]རིང་པོར་དགེ་བའི་བཤེས་གཉེན་དང་བྲལ་ཞིང་སྡིག་པའི་གྲོགས་པོས་ཟིན་པས་ལེ་ལོ་ཅན། བརྩོན་འགྲུས་ཉམས་པ། སྙོམ་ལས་ཅན། ལྐུག་པས་</s>
    <s id="324:2">གསང་ཚིག་དང་། ཡི་གེ་དང་། དོན་དང་། ཚིག་ཏུ་ལྡན་པ་དང་། ཆོས་དང་ཚིག་ཏུ་ལྡན་པ་དང་།</s>
    <s id="324:3">མྱ་ངན་ལས་འདས་པ་དང་ལྡན་པ་དང་། འདོད་ [70b.5]ཆགས་དང་བྲལ་བ་དང་ལྡན་པ་དང་།</s>
    <s id="324:4">འགོག་པ་དང་། ཞི་བ་དང་། རྫོགས་པའི་བྱང་ཆུབ་དང་། དགེ་སྦྱོང་དང་། བྲམ་ཟེ་དང་། མྱ་ངན་ལས་འདས་པ་དང་ལྡན་པ་དང་།</s>
    <s id="324:5">ཐམས་ཅད་ལ་བྱ་སྟེ་དེ་དག་སྤངས་ནས་དོན་དང་ཚིག་ཏུ་མི་ལྡན་པ་དང་། ཆོས་ཀྱི་ཚིག་དང་མི་ལྡན་པ་ནས།</s>
  </p>
  <p id="325">
    <s id="325:1">མྱ་ངན་ [70b.6]ལས་འདས་པ་དང་མི་ལྡན་པའི་བར་གྱི་ཚིག་དང་།</s>
    <s id="325:2">ཡི་གེ་དེ་དག་འཛིན་པ་དང་། ལེན་པ་དང་། ཀློག་པ་དང་། ཀུན་ཆུབ་པར་བྱེད་པ་ནི་འདི་ལྟ་སྟེ།</s>
    <s id="325:3">སྟོབས་མེད།</s>
  </p>
  <p id="326">
    <s id="326:1">བརྩོན་འགྲུས་མེད།</s>
    <s id="326:2">སྐྱེས་བུའི་སྟོབས་མེད།</s>
  </p>
  <p id="327">
    <s id="327:1">སྐྱེས་བུའི་མཐུ་མེད། </s>
  </p>
  <p id="328">
    <s id="328:1">སྐྱེས་བུའི་བརྟུལ་བ་མེད། </s>
  </p>
  <p id="329">
    <s id="329:1">སྤྱོད་པ་མེད།  རྟུལ་བ་ [70b.7]མེད། །སྤྱོད་པ་ལ་མཐུ་མེད།</s>
  </p>
  <p id="330">
    <s id="330:1">རྒྱུ་མེད། </s>
  </p>
  <p id="331">
    <s id="331:1">རྐྱེན་མེད་དེ། </s>
  </p>
  <p id="332">
    <s id="332:1">སེམས་ཅན་ཀུན་ནས་ཉོན་མོངས་པ་ཡང་རྒྱུ་མེད་རྐྱེན་མེད་པར་</s>
    <s id="332:2">སེམས་ཅན་ཀུན་ནས་ཉོན་མོངས་པར་གྱུར་ཏེ།</s>
  </p>
  <p id="333">
    <s id="333:1">རྒྱུ་མེད་དོ། །</s>
  </p>
  <p id="334">
    <s id="334:1">རྐྱེན་མེད་དོ། །</s>
  </p>
  <p id="335">
    <s id="335:1">སེམས་ཅན་རྣམས་རྣམ་པར་དག་པ་ཡང་རྒྱུ་མེད།  རྐྱེན་མེད་པར་སེམས་ཅན་རྣམ་པར་དག་གོ །</s>
  </p>
  <p id="336">
    <s id="336:1">[71a.1]ཞེས་འདི་ལྟར་རྒྱུ་མེད་པར་ལྟ་བ་ལ་གནས་ནས། </s>
  </p>
  <p id="337">
    <s id="337:1">བདག་གིས་མི་དགེ་བའི་ལས་མང་པོ་མངོན་པར་འདུས་བྱས་ཏེ། </s>
  </p>
  <p id="338">
    <s id="338:1">ལས་དེའི་རྣམ་པར་སྨིན་པས་འདི་ལྟ་སྟེ། </s>
  </p>
  <p id="339">
    <s id="339:1">མིའི་ནང་དུ་སྦྱིན་གནས་ཐམས་ཅད་ཉེ་བར་འཚོ་བ་མ་ཡིན་པ།</s>
    <s id="339:2">དབང་པོ་མ་ཚང་པའི་མིའི་ལུས་ཐོབ་སྟེ།</s>
  </p>
  <p id="340">
    <s id="340:1">དེ་ན་ [71a.2]བདག་གླེན་པ་གཡེང་བ། དིག་པ་ལྐུགས་པ། རྨོངས་པ། བླུན་པ། ལོང་བ། འོན་པར་གྱུར་པས།</s>
    <s id="340:2">གང་ཚིག་དང་། ཡི་གེ་དང་། དོན་དུ་ལྡན་པ་ནས།</s>
  </p>
  <p id="341">
    <s id="341:1">མྱ་ངན་ལས་འདས་པ་དང་ལྡན་པའི་བར་དུ་དེ་དག་འཛིན་པ་དང་། ལེན་པ་དང་། ཀློག་པ་དང་། ཀུན་ཆུབ་པར་བྱེད་པའི་མཐུ་མེད་པས་འདི་ལྟ་བུའི་སྦྱིན་ [71a.3]གནས་མཉེས་པར་མ་བྱས་སོ། །</s>
  </p>
  <p id="342">
    <s id="342:1">བདག་གིས་ནི་ད་ལྟར་སྦྱིན་གནས་མཉེས་པར་བྱས་ཀྱིས། ལུས་དང་སྲོག་ལ་མི་ལྟ་བའི་བར་དུ་བྱས་ཏེ། </s>
  </p>
  <p id="343">
    <s id="343:1">གང་ཚིག་དང་། ཡི་གེ་དང་། དོན་དུ་ལྡན་པ་ནས་མྱ་ངན་ལས་འདས་པ་དང་ལྡན་པ་ནས་མྱ་ངན་ལས་འདས་པའི་བར་དུ་འདི་ལྟ་སྟེ། </s>
  </p>
  <p id="344">
    <s id="344:1">བྱང་ཆུབ་སེམས་ [71a.4]དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་འདི་ཉིད་གཟུང་བ་ནས། </s>
  </p>
  <p id="345">
    <s id="345:1">ཀུན་ཆུབ་པར་བྱ་བའི་བར་དུ་ནུས་ཀྱིས། འོ་ན་ད་བདག་གིས་བརྩོན་འགྲུས་བརྩམས་ཏེ། </s>
  </p>
  <p id="346">
    <s id="346:1">འདི་ལྟ་སྟེ། བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་འདི་ཉིད་བླང་བའི་ཕྱིར་ལུས་ཀྱིས་སློབ་དཔོན་ལ་རིམ་གྲོ་དང་། བསྙེན་ [71a.5]བཀུར་བྱའོ། །</s>
  </p>
  <p id="347">
    <s id="347:1">འཛིན་པ་དང་། ཀློག་པ་དང་། ཁ་ཏོན་དང་། བསྙེན་བཀུར་བྱས་ཏེ། </s>
  </p>
  <p id="348">
    <s id="348:1">སྙིང་པོ་མེད་པའི་ལུས་ལས་སྙིང་པོ་བླངས་པར་འགྱུར། </s>
  </p>
  <p id="349">
    <s id="349:1">བསོད་ནམས་དང་ཡེ་ཤེས་ཀྱི་སྟོབས་ཀྱིས་ཉེ་བར་བརྟན་པར་བྱས་པར་འགྱུར་ཏེ། </s>
  </p>
  <p id="350">
    <s id="350:1">བསོད་ནམས་དང་། ཡེ་ཤེས་ཀྱི་སྟོབས་དེས་ཉེ་བར་བརྟན་ [71a.6]པས་བྱང་ཆུབ་སེམས་དཔའི་སྡེ་སྣོད་འདི་དང་ཉེ་བར་འགྱུར་རོ་སྙམ་ནས་ཆེད་དུ་བསམས་ཏེ། </s>
  </p>
  <p id="351">
    <s id="351:1">སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ། </s>
  </p>
  <p id="352">
    <s id="352:1">ཐ་ན་ཆུ་བུམ་པ་གང་ཙམ་ཡང་འབུལ་ལོ། །འདི་ལ་དེའི་ཆོས་ཉིད་ནི་འདི་ཡིན་ཏེ། དེ་ལ་འདི་སྐད་ཅེས་བྱའོ། །</s>
  </p>
  <p id="353">
    <s id="353:1">ཆོས་གང་དོན་དང་ལྡན་ [71a.7]པ་དང་། །</s>
    <s id="353:2">ལམ་གྱི་ཡན་ལག་ལམ་སྒོམ་དང་། །</s>
    <s id="353:3">འགོག་པ་མངོན་དུ་བྱེད་པ་དང་། །</s>
    <s id="353:4">མྱ་ངན་འདས་ལམ་སྙིང་པོ་ཅན། །</s>
    <s id="353:5">ཆོས་དེ་དག་ནི་ཡོངས་སྤངས་ནས། །</s>
    <s id="353:6">གང་ཆོས་ཕན་པ་མེད་པ་དང་། །</s>
    <s id="353:7">དོན་དང་ཚིག་ཏུ་མི་ལྡན་པ། །</s>
    <s id="353:8">ཆོས་དེ་དག་ནི་བདག་གིས་བསྙེན། །</s>
  </p>
  <p id="354">
    <s id="354:1">བརྩོན་འགྲུས་དང་ནི་ [71b.1]སྟོབས་མེད་དེ། །</s>
  </p>
  <p id="355">
    <s id="355:1">སྐྱེས་བུ་ཡི་ནི་མཐུ་ཡང་མེད། །</s>
  </p>
  <p id="356">
    <s id="356:1">ཤིན་ཏུ་རྟུལ་བ་མཆོག་རྣམས་དང་། །</s>
    <s id="356:2">དེ་དག་ཐམས་ཅད་མི་དམིགས་སོ། །</s>
  </p>
  <p id="357">
    <s id="357:1">སངས་རྒྱས་དང་ནི་ཆོས་ཀྱང་མེད། །</s>
  </p>
  <p id="358">
    <s id="358:1">ཕ་མ་མེད་པ་དེ་བཞིན་དུ། །</s>
    <s id="358:2">དཀར་པོ་དང་ནི་ནག་པོའི་ལས། །</s>
    <s id="358:3">རྣམ་པར་སྨིན་པ་ཀུན་མེད་ཅེས། །</s>
    <s id="358:4">འདི་འདྲའི་ [71b.2]སྡིག་པར་ལྟ་བ་དག །</s>
    <s id="358:5">ཡང་དང་ཡང་དུ་བསྟེན་པས་ན། །</s>
  </p>
  <p id="359">
    <s id="359:1">གཅིག་ཏུ་མི་བཟད་མ་རུངས་པ། །</s>
    <s id="359:2">སེམས་ཅན་དམྱལ་བར་ཡུན་རིང་གནས། །</s>
    <s id="359:3">དེ་བཞིན་དུད་འགྲོའི་སྐྱེ་གནས་དང་། །གཤིན་རྗེའི་འཇིག་རྟེན་སྡིག་ཅན་ཏེ། །</s>
  </p>
  <p id="360">
    <s id="360:1">ནམ་ཚེའང་མིར་ནི་སྐྱེས་གྱུར་ཀྱང་། །</s>
    <s id="360:2">བླུན་ཞིང་ལྕེ་ནི་མེད་པར་ [71b.3]འགྱུར། །</s>
  </p>
  <p id="361">
    <s id="361:1">གཡེང་བ་དང་ནི་འོན་པར་འགྱུར། །དིག་པ་ལྐུགས་པ་རྨོངས་པར་འགྱུར། །</s>
  </p>
  <p id="362">
    <s id="362:1">ཡུན་རིང་སེམས་དམྱལ་མ་རུངས་པར། །</s>
    <s id="362:2">མི་ཤེས་པས་ནི་རབ་ཏུ་ལྟུང་། །</s>
  </p>
  <p id="363">
    <s id="363:1">དབང་པོ་ཐམས་ཅད་ཕུན་ཚོགས་ཤིང་། །</s>
    <s id="363:2">བདག་གི་ལུས་འདི་རབ་མཛེས་པ། །</s>
    <s id="363:3">ཡུན་རིང་དུས་ན་བདག་གིས་ཐོག །</s>
    <s id="363:4">[71b.4]འདི་ནི་བདག་བརྩོན་བྱ་བའི་དུས། །</s>
    <s id="363:5">ཆོས་གང་དོན་དང་ལྡན་པ་དང་། །</s>
    <s id="363:6">མྱ་ངན་འདའ་བའི་གྲོགས་བྱེད་པ། །</s>
    <s id="363:7">བྱང་ཆུབ་ལམ་དང་བྱང་ཆུབ་ལ། །</s>
    <s id="363:8">བདག་ནི་འབད་པར་བྱ་བའི་དུས། །</s>
    <s id="363:9">བྱང་ཆུབ་སེམས་དཔའི་སྡེ་སྣོད་ནི། །</s>
    <s id="363:10">ཟབ་མོའི་དོན་དང་ལྡན་པ་སྟེ། །</s>
  </p>
  <p id="364">
    <s id="364:1">བསྐལ་པ་སྟོང་ཕྲག་བྱེ་བར་ཡང་། །</s>
    <s id="364:2">[71b.5]དེ་ནི་ཤིན་ཏུ་ཐོས་པར་དཀའ། །</s>
  </p>
  <p id="365">
    <s id="365:1">སངས་རྒྱས་ཀྱི་ནི་བྱང་ཆུབ་ཕྱིར། །</s>
    <s id="365:2">སངས་རྒྱས་ཆོས་མང་འདི་དང་ནི། །</s>
    <s id="365:3">གཞན་ཡང་བསམ་གྱིས་མི་ཁྱབ་ལ། །</s>
    <s id="365:4">རབ་ཏུ་འཇུག་ཅིང་གཟུང་བར་བྱ། །</s>
  </p>
  <p id="366">
    <s id="366:1">སློབ་དཔོན་ལ་ནི་གུས་བཅས་ཤིང་། །</s>
    <s id="366:2">བསྙེན་བཀུར་དག་ནི་བྱས་པས་ན། །</s>
  </p>
  <p id="367">
    <s id="367:1">སངས་རྒྱས་བྱང་ཆུབ་སེམས་ [71b.6]དཔའ་རྣམས། །</s>
    <s id="367:2">ཐོས་པ་དེ་ནི་རྙེད་པར་འགྱུར། །</s>
  </p>
  <p id="368">
    <s id="368:1">བྱང་ཆུབ་སེམས་དཔའ་མི་འཇིགས་པ། །</s>
    <s id="368:2">ཐབས་དང་ཤེས་རབ་ལྡན་པ་ཡི། །</s>
    <s id="368:3">འདི་ལྟ་བུར་ནི་སེམས་བསྐྱེད་ནས། །</s>
  </p>
  <p id="369">
    <s id="369:1">རྫ་གང་ཙམ་གྱི་ཆུ་ཡང་འབུལ། །</s>
    <s id="369:2">ཤཱ་རིའི་བུ་སེམས་བསྐྱེད་པ་བརྒྱད་པ་འདི་བསྐྱེད་ནས་</s>
  </p>
  <p id="370">
    <s id="370:1">བྱང་ཆུབ་སེམས་དཔའ་བྱང་ཆུབ་ [71b.7]སེམས་དཔའི་སྡེ་སྣོད་ཀྱི་ཕྱིར་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ།</s>
  </p>
  <p id="371">
    <s id="371:1">ཐ་ན་ཆུ་རྫ་གང་ཙམ་ཡང་འབུལ་ལོ། །</s>
    <s id="371:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་འདི་ལྟར་སེམས་བསྐྱེད་དེ།</s>
  </p>
  <p id="372">
    <s id="372:1">ཀྱེ་མའོ་སེམས་ཅན་འདི་དག་ནི་དོན་མེད་པས་ཡོངས་སུ་བསྐོར་བ། ལུས་དང་སྲོག་ལ་ལྟ་བའོ། ། </s>
  </p>
  <p id="373">
    <s id="373:1">[72a.1]དོན་གྱིས་ཡོངས་སུ་བསྐོར་བ་ནི་ལུས་དང་སྲོག་ལ་མི་ལྟ་བའོ། །</s>
  </p>
  <p id="374">
    <s id="374:1">དོན་མེད་པས་ཡོངས་སུ་བསྐོར་བ་གང་ཞེ་ན། </s>
  </p>
  <p id="375">
    <s id="375:1">འདི་ལྟ་སྟེ། ལུས་དང་སྲོག་ལ་ལྟའི།</s>
    <s id="375:2">བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་མི་ལྟ་ཞིང་ང་ཡིར་འཛིན་པ་སྔོན་དུ་འགྲོ་བས་བདག་སྦ་བ་དང་། དྲིལ་བ་དང་། མཉེ་ [72a.2]བ་དང་། བཀྲུ་བ་དང་། བརྫི་བས་ཡོངས་སུ་བསྐོར་བ་དེ་ནི་དོན་མེད་པས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="376">
    <s id="376:1">གཞན་ཡང་དོན་མེད་པས་ཡོངས་སུ་བསྐོར་བ་ནི་འདི་ལྟ་སྟེ། ལུས་དང་སྲོག་ལ་ལྟ་ཞིང་ང་ཡི་ར་འཛིན་པ་སྔོན་དུ་འགྲོ་བས་</s>
    <s id="376:2">ཆུང་མ་དང་། བུ་ཕོ་དང་། བུ་མོ་དང་། མཛའ་བོ་དང་། ཉེ་དུ་ [72a.3]དང་། སྣག་གི་གཉེན་མཚམས་སྦེད་པ་དང་། དྲིལ་བ་ནས་ཡོ་བྱད་དང་། ལོངས་སྤྱོད་ཐམས་ཅད་ཀྱི་བར་གྱིས་ཡོངས་སུ་བསྐོར་བ་དེ་ནི་དོན་མེད་པས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="377">
    <s id="377:1">གཞན་ཡང་</s>
    <s id="377:2">ང་ཡིར་འཛིན་པ་སྔོན་དུ་འགྲོ་བ་ནས།</s>
  </p>
  <p id="378">
    <s id="378:1">བྲན་ཕོ་དང་། བྲན་མོ་དང་། ལས་བྱེད་པའི་མི་སྦེད་པ་ [72a.4]དང་། མངག་པ་དང་། ཀུན་ཏུ་སྲུང་བ་དེ་ནི་དོན་མེད་པས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="379">
    <s id="379:1">དེ་ལ་དོན་གྱིས་ཡོངས་སུ་བསྐོར་བ་གང་ཞེ་ན། </s>
  </p>
  <p id="380">
    <s id="380:1">འདི་ལྟ་སྟེ། ལུས་དང་སྲོག་ལ་མི་ལྟའི།</s>
    <s id="380:2">བྱང་ཆུབ་ཀྱི་ཕྱོགས་ཀྱི་ཆོས་ལ་ལྟ་ཞིང་བྱང་ཆུབ་ཀྱི་སེམས་སྔོན་དུ་འགྲོ་བའི་ལུས་ཀྱི་ལས་དང་། ངག་གི་ལས་ [72a.5]དང་། ཡིད་ཀྱི་ལས་ཀྱིས་ཡོངས་སུ་བསྐོར་བ་དེ་ནི་དོན་གྱིས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="381">
    <s id="381:1">གཞན་ཡང་དོན་གྱིས་ཡོངས་སུ་བསྐོར་བ་ནི། འདི་ལྟ་སྟེ།  ལུས་དང་སྲོག་ལ་མི་ལྟའི། བྱང་ཆུབ་ཀྱི་ཕྱོགས་ཀྱི་ཆོས་ལ་ལྟ་ཞིང་བྱང་ཆུབ་ཀྱི་སེམས་སྔོན་དུ་འགྲོ་བའི་སྦྱིན་པའི་ཕ་རོལ་ཏུ་ཕྱིན་པ་བསྒྲུབ་ [72a.6]པ་ནས།</s>
  </p>
  <p id="382">
    <s id="382:1">ཤེས་རབ་ཀྱི་ཕ་རོལ་ཏུ་ཕྱིན་པ་བསྒྲུབ་པའི་བར་གྱིས་ཡོངས་སུ་བསྐོར་བ་དེ་ནི་དོན་གྱིས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="383">
    <s id="383:1">གཞན་ཡང་དོན་གྱིས་ཡོངས་སུ་བསྐོར་བ་ནི་ལུས་དང་སྲོག་ལ་མི་ལྟའི།</s>
    <s id="383:2">བྱང་ཆུབ་ཀྱི་ཕྱོགས་ཀྱི་ཆོས་ལ་ལྟ་ཞིང་བྱང་ཆུབ་ཀྱི་སེམས་སྔོན་དུ་འགྲོ་བའི་སྦྱིན་པ་དང་།</s>
    <s id="383:3">[72a.7]སྙན་པར་སྨྲ་བ་དང་།</s>
    <s id="383:4">དོན་བྱ་བ་དང་།</s>
    <s id="383:5">དོན་འཐུན་པས་སེམས་ཅན་ཐམས་ཅད་སྡུད་པས་ཡོངས་སུ་བསྐོར་བ་དེ་ནི་དོན་གྱིས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="384">
    <s id="384:1">གཞན་ཡང་དོན་གྱིས་ཡོངས་སུ་བསྐོར་བ་ནི་འདི་ལྟ་སྟེ།  ལུས་དང་སྲོག་ལ་མི་ལྟའི། བྱང་ཆུབ་ཀྱི་ཕྱོགས་ཀྱི་ཆོས་ལ་ལྟ་ཞིང་ [72b.1]བྱང་ཆུབ་ཀྱི་སེམས་སྔོན་དུ་འགྲོ་བའི་དྲན་པ་ཉེ་བར་གཞག་པ་དང་།</s>
    <s id="384:2">ཡང་དག་པར་སྤོང་བ་དང་།</s>
    <s id="384:3">རྫུ་འཕྲུལ་གྱི་རྐང་པ་དང་།</s>
    <s id="384:4">དབང་པོ་དང་།</s>
    <s id="384:5">སྟོབས་དང་།</s>
    <s id="384:6">བྱང་ཆུབ་ཀྱི་ཡན་ལག་དང་། ལམ་བསྒོམ་པས་ཡོངས་སུ་བསྐོར་བ་དེ་ནི་དོན་གྱིས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="385">
    <s id="385:1">གཞན་ཡང་ [72b.2]དོན་གྱིས་ཡོངས་སུ་བསྐོར་བ་ནི་འདི་ལྟ་སྟེ།  ལུས་དང་སྲོག་ལ་མི་ལྟའི།</s>
    <s id="385:2">བྱང་ཆུབ་ཀྱི་ཕྱོགས་ཀྱི་ཆོས་ལ་ལྟ་ཞིང་།</s>
    <s id="385:3">བྱང་ཆུབ་ཀྱི་སེམས་སྔོན་དུ་འགྲོ་བའི་ཕ་མ་དང་། སློབ་དཔོན་ལ་རིམ་གྲོ་བྱེད་ཅིང་བླ་མའི་གནས་ལ་བསྙེན་བཀུར་བྱེད་པ་དང་།</s>
    <s id="385:4">འདུད་པ་དང་། རབ་ཏུ་འདུད་པ་དང་། [72b.3]གུས་པར་སྨྲ་བ་དང་། ཕྱག་འཚལ་བ་དང་། ལྡང་བ་དང་། ཐལ་མོ་སྦྱོར་བའི་ལས་ཀྱིས་ཡོངས་སུ་བསྐོར་བ་དེ་ནི་དོན་གྱིས་ཡོངས་སུ་བསྐོར་བ་ཞེས་བྱའོ། །</s>
  </p>
  <p id="386">
    <s id="386:1">གཞན་ཡང་དོན་གྱིས་ཡོངས་སུ་བསྐོར་བ་ནི་འདི་ལྟ་སྟེ།  ལུས་དང་སྲོག་ལ་མི་ལྟའི།</s>
    <s id="386:2">བྱང་ཆུབ་ཕྱོགས་ཀྱི་ཆོས་ལ་ལྟ་ [72b.4]ཞིང་བྱང་ཆུབ་ཀྱི་སེམས་སྔོན་དུ་འགྲོ་བའི་དཀོན་མཆོག་གསུམ་གྱི་ཞལ་ཏུ་བྱས་པས་ཡོངས་སུ་བསྐོར་བའོ། །</s>
  </p>
  <p id="387">
    <s id="387:1">དེ་ལྟར་ཀྱེ་མའོ་སེམས་ཅན་འདི་དག་ནི་དོན་མེད་པས་ཡོངས་སུ་བསྐོར་བ། ལུས་དང་སྲོག་ལ་ལྟ་བའོ། །</s>
  </p>
  <p id="388">
    <s id="388:1">ཀྱེ་མའོ་བདག་ནི་དོན་གྱིས་ཡོངས་སུ་བསྐོར་བས་ཡོངས་སུ་བསྐོར་གྱི་ [72b.5]བདག་ད་བརྩོན་འགྲུས་བརྩམས་ལ་སློབ་དཔོན་ལ་ལུས་ཀྱིས་རིམ་གྲོ་དང་། བསྙེན་བཀུར་བྱ་སྟེ།</s>
  </p>
  <p id="389">
    <s id="389:1">དེ་ལྟར་ན་སྙིང་པོ་མེད་པའི་ལུས་ལས་སྙིང་པོ་བླངས་པ་དང་། བསོད་ནམས་དང་། ཡེ་ཤེས་ཀྱི་སྟོབས་ཀྱིས་ཉེ་བར་བརྟན་པར་བྱས་པར་འགྱུར་ཏེ། </s>
  </p>
  <p id="390">
    <s id="390:1">བསོད་ནམས་དང་ཡེ་ཤེས་ཀྱི་སྟོབས་དེས་ཉེ་བར་ [72b.6]བརྟན་པས་བྱང་ཆུབ་ཀྱི་སྙིང་པོ་དང་ཉེ་བར་འགྱུར་རོ་སྙམ་པ་དེ་ནི་ཤཱ་རིའི་བུ་སེམས་བསྐྱེད་པ་དགུ་པ་འདི་བསྐྱེད་ནས་</s>
  </p>
  <p id="391">
    <s id="391:1">སློབ་དཔོན་ལ་རིམ་གྲོ་དང་བསྙེན་བཀུར་བྱེད་དེ་ཐ་ན་ཆུ་རྫ་གང་ཙམ་ཡང་འབུལ་ལོ། །</s>
    <s id="391:2">དེ་ནས་བཅོམ་ལྡན་འདས་ཀྱིས་དོན་དེ་ཉིད་རྒྱ་ཆེར་བསྟན་པའི་ཕྱིར་དེའི་ཚེ་ཚིགས་སུ་བཅད་པ་འདི་ [72b.7]དག་གསུངས་སོ། །</s>
  </p>
  <p id="392">
    <s id="392:1">བྱིས་པ་སོ་སོའི་སྐྱེ་བོ་ཀུན། །</s>
    <s id="392:2">ལུས་དང་སྲོག་ལ་ལྟ་ལྡན་ཞིང་། །</s>
    <s id="392:3">བྱང་ཆུབ་ཕྱོགས་ལ་མི་ལྟ་སྟེ། །</s>
    <s id="392:4">རྣམ་པ་སྣ་ཚོགས་ལས་ཀྱང་བྱེད། །</s>
  </p>
  <p id="393">
    <s id="393:1">སོ་སོའི་སྐྱེ་བོ་དེ་དག་ནི། །</s>
    <s id="393:2">བདག་གི་དོན་དང་ཆུང་མའི་དོན། །</s>
    <s id="393:3">བུ་ཕོ་དང་ནི་བུ་མོའི་ཕྱིར། །</s>
    <s id="393:4">དོན་མེད་པ་ལ་ཆགས་པར་འགྱུར། །</s>
  </p>
  <p id="394">
    <s id="394:1">[73a.1]བྲན་དང་ལས་བྱེད་མངག་པ་དག །</s>
    <s id="394:2">མི་མཁས་པས་ནི་ཀུན་ཏུ་མངགས། །</s>
    <s id="394:3">རྐང་བཞི་པ་དག་གསོ་བྱེད་དེ། །</s>
    <s id="394:4">དེ་དག་དོན་མེད་ཆགས་པར་འགྱུར། །</s>
  </p>
  <p id="395">
    <s id="395:1">ནོར་དང་འབྲུ་རྣམས་རབ་སོགས་ཤིང་། །</s>
    <s id="395:2">སྦྱིན་པ་མི་བྱེད་མི་སྤྱོད་དེ། །</s>
    <s id="395:3">དོན་མེད་ཆགས་པ་དེ་དག་ནི། །</s>
    <s id="395:4">གཏེར་ [73a.2]གྱི་སྲུངས་མར་བརྗོད་པ་ཡིན། །</s>
  </p>
  <p id="396">
    <s id="396:1">འདི་ནི་དོན་མེད་ཆགས་པ་སྟེ། །</s>
  </p>
  <p id="397">
    <s id="397:1">སོ་སོའི་སྐྱེ་བོ་དེ་ལ་ཆགས། །</s>
  </p>
  <p id="398">
    <s id="398:1">བྱང་ཆུབ་སེམས་དཔའ་བློ་ལྡན་ནི། །</s>
    <s id="398:2">དོན་ལ་ཆགས་ཤིང་བརྩོན་པར་བྱེད། །</s>
  </p>
  <p id="399">
    <s id="399:1">ལུས་དང་སྲོག་ལ་མི་ལྟ་ཡི། །</s>
    <s id="399:2">བྱང་ཆུབ་ཕྱོགས་ལ་ལྟ་བྱེད་ཅིང་། །</s>
    <s id="399:3">རྣམ་པ་སྣ་ཚོགས་ལས་བྱེད་པ། །</s>
    <s id="399:4">[73a.3]དོན་ལ་ཡོངས་སུ་ཆགས་ཤེས་བྱ། །</s>
  </p>
  <p id="400">
    <s id="400:1">སྦྱིན་དང་ཚུལ་ཁྲིམས་བརྩོན་འགྲུས་བཟོད། །</s>
  </p>
  <p id="401">
    <s id="401:1">བསམ་གཏན་ཤེས་རབ་དེ་བཞིན་དུ། །</s>
    <s id="401:2">ཐབས་དང་རབ་ཏུ་ལྡན་པ་ནི། །</s>
    <s id="401:3">དོན་ལ་ཡོངས་སུ་ཆགས་ཞེས་བྱ། །</s>
  </p>
  <p id="402">
    <s id="402:1">ཕ་དང་མ་ལ་བསྙེན་བཀུར་བྱེད། །</s>
  </p>
  <p id="403">
    <s id="403:1">བླ་མ་རྒན་རབས་རྗེས་སུ་བསྐྱངས། །</s>
    <s id="403:2">དཀོན་མཆོག་ [73a.4]གསུམ་གྱི་ཞལ་ཏ་བྱེད། །</s>
  </p>
  <p id="404">
    <s id="404:1">དོན་ལ་ཡོངས་སུ་ཆགས་ཞེས་བྱ། །</s>
  </p>
  <p id="405">
    <s id="405:1">ཆོས་ཀུན་ཡང་དག་བསྡུས་པ་ཡི། །</s>
    <s id="405:2">བྱང་ཆུབ་སེམས་དཔའི་སྡེ་སྣོད་འདི། །</s>
    <s id="405:3">ཀློག་ཅིང་རབ་ཏུ་སྟོན་པ་ནི། །</s>
    <s id="405:4">དོན་ལ་ཡོངས་སུ་ཆགས་ཞེས་བྱ། །</s>
  </p>
  <p id="406">
    <s id="406:1">དོན་ལ་ཆགས་པ་དེ་དག་ནི། །</s>
    <s id="406:2">སངས་རྒྱས་ཀུན་གྱིས་བསྔགས་ [73a.5]པ་སྟེ། །</s>
  </p>
  <p id="407">
    <s id="407:1">དེ་ལ་བརྩོན་དང་ལྡན་པ་ནི། །</s>
    <s id="407:2">རྒྱལ་སྲས་འཇིགས་པ་མེད་པའོ། །</s>
  </p>
  <p id="408">
    <s id="408:1">དེ་ལྟ་བུ་ཡི་སེམས་བསྐྱེད་ནས། །</s>
  </p>
  <p id="409">
    <s id="409:1">རབ་ཏུ་དད་པའི་སེམས་ཀྱིས་ནི། །</s>
    <s id="409:2">བླ་མ་རྣམས་ལ་བསྙེན་བཀུར་བྱེད། །</s>
  </p>
  <p id="410">
    <s id="410:1">སྣོད་གང་ཙམ་གྱི་ཆུ་ཡང་འབུལ། །</s>
    <s id="410:2">ཤཱ་རིའི་བུ་སེམས་བསྐྱེད་པ་དགུ་པ་འདི་བསྐྱེད་ནས་</s>
    <s id="410:3">བྱང་ཆུབ་ [73a.6]སེམས་དཔའ་བྱང་ཆུབ་སེམས་དཔའི་སྡེ་སྣོད་ཀྱི་ཕྱིར་སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ་ཐ་ན་ཆུ་བུམ་པ་གང་ཙམ་ཡང་འབུལ་ལོ། །</s>
    <s id="410:4">གཞན་ཡང་ཤ་རིའི་བུ་བྱང་ཆུབ་སེམས་དཔའི་འདི་ལྟར་སེམས་བསྐྱེད་དེ།</s>
  </p>
  <p id="411">
    <s id="411:1">ཀྱེ་མའོ་སེམས་ཅན་འདི་དག་ནི་བཀའ་བློ་མི་བདེ་བ་སྟེ། </s>
  </p>
  <p id="412">
    <s id="412:1">[73a.7]སློབ་དཔོན་གྱི་རྗེས་སུ་བསྟན་པ་དང་མི་འཐུན་པར་འཛིན་པས་དེ་དག་ཁོང་དུ་མི་ཆུད་དོ། །</s>
  </p>
  <p id="413">
    <s id="413:1">ཅི་ཁོང་དུ་མི་ཆུད་ཅེ་ན་འདི་ལྟ་སྟེ།  སློབ་དཔོན་གྱི་ནོར་ཁོང་དུ་མི་ཆུད་དོ། །</s>
  </p>
  <p id="414">
    <s id="414:1">སློབ་དཔོན་གྱི་ནོར་གང་ཞེ་ན། </s>
  </p>
  <p id="415">
    <s id="415:1">འདི་ལྟ་སྟེ། དད་པའི་ནོར་དང་།</s>
    <s id="415:2">ཚུལ་ཁྲིམས་ཀྱི་ནོར་དང་།</s>
    <s id="415:3">ཐོས་པའི་ནོར་དང་།</s>
    <s id="415:4">ཁྲེལ་ཡོད་ [73b.1]པའི་ནོར་དང་།</s>
    <s id="415:5">ངོ་ཚ་ཤེས་པའི་ནོར་དང་།</s>
    <s id="415:6">གཏོང་བའི་ནོར་དང་།</s>
    <s id="415:7">ཤེས་རབ་ཀྱི་ནོར་ཏེ།</s>
  </p>
  <p id="416">
    <s id="416:1">དེ་དག་ནི་སློབ་དཔོན་གྱི་ནོར་ཞེས་བྱ་སྟེ། </s>
  </p>
  <p id="417">
    <s id="417:1">དེ་དག་ཁོང་དུ་མ་ཆུད་པས་ན་རབ་ཏུ་དབུལ་བ་ཞེས་བྱའོ། །</s>
  </p>
  <p id="418">
    <s id="418:1">བདག་ནི་བཀའ་བློ་བདེ་ཞིང་སློབ་དཔོན་གྱི་རྗེས་སུ་བསྟན་པ་དང་འཐུན་པར་བྱའོ། །</s>
  </p>
  <p id="419">
    <s id="419:1">དེ་ཅིའི་ [73b.2]ཕྱིར་ཞེ་ན། </s>
  </p>
  <p id="420">
    <s id="420:1">བྱང་ཆུབ་སེམས་དཔའ་ནི་ཤིན་ཏུ་བཀའ་བློ་བདེ་བ་སྟེ། </s>
  </p>
  <p id="421">
    <s id="421:1">སློབ་དཔོན་གྱི་རྗེས་སུ་བསྟན་པ་དང་འཐུན་པར་འཛིན་ཅིང་ཁོང་དུ་ཆུད་པར་བྱེད་དོ། །</s>
  </p>
  <p id="422">
    <s id="422:1">ཅི་ཁོང་དུ་ཆུད་ཅེ་ན། </s>
  </p>
  <p id="423">
    <s id="423:1">འདི་ལྟ་སྟེ། སློབ་དཔོན་གྱི་ནོར་རོ། །</s>
    <s id="423:2">བྱང་ཆུབ་སེམས་དཔའི་སློབ་དཔོན་གྱི་ནོར་གང་ཞེ་ན།</s>
  </p>
  <p id="424">
    <s id="424:1">འདི་ [73b.3]ལྟ་སྟེ།  བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་སོ། །</s>
  </p>
  <p id="425">
    <s id="425:1">སློབ་དཔོན་གྱིས་བྱང་ཆུབ་སེམས་དཔའ་རྣམ་པ་ཐམས་ཅད་དུ་བཀའ་བློ་བདེ་བར་རིག་ནས་བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་རྒྱ་ཆེར་སྟོན་ཏོ། །</s>
  </p>
  <p id="426">
    <s id="426:1">རབ་ཏུ་སྟོན་ཏོ། །</s>
  </p>
  <p id="427">
    <s id="427:1">རབ་ཏུ་འཆད་དོ། །</s>
  </p>
  <p id="428">
    <s id="428:1">རབ་ཏུ་ [73b.4]གཞོག་གོ །</s>
  </p>
  <p id="429">
    <s id="429:1">རྣམ་པར་འགྲེལ་ཏོ། །</s>
  </p>
  <p id="430">
    <s id="430:1">རྣམ་པར་འབྱེད་དོ། །</s>
  </p>
  <p id="431">
    <s id="431:1">གསལ་པོར་གོ་བར་བྱེད་དོ། །</s>
  </p>
  <p id="432">
    <s id="432:1">ཡང་དག་པར་རབ་ཏུ་སྟོན་ཏོ། །</s>
  </p>
  <p id="433">
    <s id="433:1">བྱང་ཆུབ་སེམས་དཔའི་སྡེ་སྣོད་ལ་རབ་ཏུ་གནས་པའི་བྱང་ཆུབ་སེམས་དཔའ་ནི་དབུལ་བ་ཡོངས་སུ་ཆད་པ་ཁོང་དུ་ཆུད་པར་འགྱུར་ཏེ། </s>
  </p>
  <p id="434">
    <s id="434:1">འདི་ལྟ་སྟེ། བླ་ན་མེད་ [73b.5]པ་ཡང་དག་པར་རྫོགས་པའི་བྱང་ཆུབ་བོ། །</s>
    <s id="434:2">དེ་དེ་ལྟར་སེམས་བསྐྱེད་དེ་བཀའ་བློ་བདེ་ཞིང་སློབ་དཔོན་གྱི་བསྟན་པ་དང་འཐུན་པར་འཛིན་པ་ནི་སྙིང་པོ་མེད་པའི་ལུས་ལས་སྙིང་པོ་བླངས་པར་འགྱུར་རོ་སྙམ་ནས་</s>
  </p>
  <p id="435">
    <s id="435:1">སློབ་དཔོན་ལ་རིམ་གྲོ་དང་། བསྙེན་བཀུར་བྱེད་དེ་</s>
  </p>
  <p id="436">
    <s id="436:1">ཐ་ན་ཆུ་རྫ་གང་ཙམ་ཡང་ [73b.6]འབུལ་ལོ། །</s>
    <s id="436:2">ཤཱ་རིའི་བུ་སེམས་བསྐྱེད་པ་བཅུ་པ་འདི་བསྐྱེད་ནས་</s>
    <s id="436:3">བྱང་ཆུབ་སེམས་དཔའ་བྱང་ཆུབ་སེམས་དཔའི་སྡེ་སྣོད་ཡོངས་སུ་ཚོལ་བས་སློབ་དཔོན་ལ་བསྙེན་བཀུར་དང་། རིམ་གྲོ་བྱེད་དེ་ཐ་ན་ཆུ་རྫ་གང་ཙམ་ཡང་འབུལ་ལོ། །བཅོམ་ལྡན་འདས་ཀྱིས་དེ་སྐད་གསུངས་ཏེ།</s>
  </p>
  <p id="437">
    <s id="437:1">བདེ་ [73b.7]བར་གཤེགས་པས་དེ་སྐད་བཀའ་སྩལ་ནས་སྟོན་པ་ཡང་འདི་སྐད་གསུང་ངོ་། །</s>
  </p>
  <p id="438">
    <s id="438:1">བཀའ་བློ་མི་བདེ་སེམས་ཅན་གང་། །</s>
    <s id="438:2">མི་དྲང་སྒྱུ་དང་གཡོ་ངན་ཅིང་། །</s>
    <s id="438:3">བླ་མ་རྣམས་དང་མི་འཐུན་པ། །</s>
    <s id="438:4">ཚིག་བཞིན་དུ་ནི་བྱེད་མི་འགྱུར། །</s>
  </p>
  <p id="439">
    <s id="439:1">བསྟན་པ་དང་ནི་མི་འཐུན་ཞིང་། །</s>
    <s id="439:2">བཀའ་བློ་མི་བདེ་ཤེས་གྱུར་ནས། །</s>
  </p>
  <p id="440">
    <s id="440:1">[74a.1]དྲང་སྲོང་ནོར་ནི་གང་ཡིན་པ། །</s>
    <s id="440:2">དེ་ནི་དེ་ལ་མི་སྟོན་ཏོ། །</s>
  </p>
  <p id="441">
    <s id="441:1">དད་པའི་ནོར་དང་ཚུལ་ཁྲིམས་ནོར། །</s>
    <s id="441:2">ཁྲེལ་ཡོད་ངོ་ཚ་ཤེས་པའི་ནོར། །ཐོས་པའི་ནོར་དང་གཏོང་ནོར་དང་། །ཤེས་རབ་ཉིད་ནི་ནོར་བདུན་པ། །</s>
    <s id="441:3">ནོར་གྱི་རྣམ་པ་འདི་དག་ནི། །</s>
    <s id="441:4">མི་ཟད་པ་ཡི་གཏེར་བདུན་ཏེ། །</s>
    <s id="441:5">[74a.2]སྣོད་མ་ཡིན་པར་རིག་ནས་ནི། །</s>
    <s id="441:6">དེ་ནི་དེ་ལ་མི་སྟོན་ཏོ། །</s>
  </p>
  <p id="442">
    <s id="442:1">སེམས་ཅན་གང་དག་རྣམ་པ་ཀུན། །</s>
    <s id="442:2">སངས་རྒྱས་ཆོས་ཀྱི་སྣོད་གྱུར་ཅིང་། །</s>
    <s id="442:3">གཡོ་མེད་ཚིག་འཇམ་སྒྱུ་མེད་ལ། །</s>
    <s id="442:4">བཀའ་བློ་བདེ་ཞིང་རབ་འཐུན་པ། །</s>
    <s id="442:5">སངས་རྒྱས་ཀྱི་ནི་བྱང་ཆུབ་ཕྱིར། །</s>
    <s id="442:6">ལུས་དང་སྲོག་ལ་མི་ལྟ་བར། །</s>
    <s id="442:7">གུས་དང་ [74a.3]བཅས་པའི་ཆོས་འདོད་ཅིང་། །</s>
    <s id="442:8">བརྩོན་འགྲུས་རྩོམ་པ་བར་ཏུ་སེམས། །</s>
    <s id="442:9">ཚུལ་འདི་འཛིན་པར་འགྱུར་བ་ཡི། །</s>
    <s id="442:10">སྣོད་དུ་རུང་བར་རིག་གྱུར་ནས། །</s>
  </p>
  <p id="443">
    <s id="443:1">ཆོས་ཀྱི་དབྱིངས་ནི་དབྱེར་མེད་པ། །</s>
    <s id="443:2">འདྲེན་པས་ཡང་དག་རབ་ཏུ་སྟོན། །</s>
  </p>
  <p id="444">
    <s id="444:1">གང་ལ་བྱང་ཆུབ་གནས་པ་ཡི། །</s>
    <s id="444:2">སངས་རྒྱས་རྣམས་ཀྱི་སྙིང་པོའི་ནོར། །</s>
    <s id="444:3">[74a.4]བྱང་ཆུབ་སེམས་དཔའི་སྡེ་སྣོད་ནི། །</s>
    <s id="444:4">རྒྱས་པར་རབ་ཏུ་སྟོན་པར་བྱེད། །</s>
  </p>
  <p id="445">
    <s id="445:1">ཆོས་རྣམས་ཐམས་ཅད་བདག་མེད་དེ། །</s>
  </p>
  <p id="446">
    <s id="446:1">མཚན་མེད་སྟོང་པའི་མཚན་ཉིད་ཅན། །</s>
    <s id="446:2">སྲོག་ཀྱང་མེད་ཅིང་འགྱུར་བ་མེད། །</s>
  </p>
  <p id="447">
    <s id="447:1">སྤྲོས་པ་མེད་དེ་ཀུན་གཞི་མེད། །</s>
  </p>
  <p id="448">
    <s id="448:1">ཆོས་རྣམས་ཐམས་ཅད་རང་བཞིན་གྱིས། །</s>
    <s id="448:2">མ་སྐྱེས་ཤིང་ [74a.5]ནི་མཚན་ཉིད་མེད། །</s>
    <s id="448:3">བྱུང་བ་མེད་ཅིང་གྲུབ་པ་མེད། །</s>
    <s id="448:4">མཚན་མ་མེད་པས་ཕྱེ་བ་སྟེ།</s>
  </p>
  <p id="449">
    <s id="449:1">མི་གང་བཀའ་བློ་བདེ་ཞིང་མི་འགལ་བ། །</s>
    <s id="449:2">བསྟན་པ་ལ་ནི་རྗེས་སུ་འཐུན་འཛིན་པ། །</s>
    <s id="449:3">དེ་དག་ལ་ཡང་རྒྱལ་བ་རང་བྱུང་རྣམས། །</s>
    <s id="449:4">ཐར་སྒོ་སློབས་ཞེས་རང་གི་སྤྱོད་ཡུལ་སྟོན། །</s>
  </p>
  <p id="450">
    <s id="450:1">དད་ནོར་ཚུལ་ཁྲིམས་ [74a.6]ནོར་དང་བྲལ་ཡོད་དང་། །</s>
    <s id="450:2">ངོ་ཚ་ཤེས་དང་ཐོས་གཏོང་ཤེས་རབ་དང་། །</s>
    <s id="450:3">དེ་ལ་ནོར་འདི་རྣམས་ནི་ཀུན་འགེད་ཅིང་། །</s>
    <s id="450:4">བདུན་པོ་མི་ཟད་ཆོས་ཀྱི་མཛོད་ཀྱང་འབྱེད། །</s>
  </p>
  <p id="451">
    <s id="451:1">མི་འགའ་བཀའ་བློ་བདེ་ཞིང་རྗེས་སུ་འཐུན། །</s>
    <s id="451:2">དགེ་བའི་བཤེས་གཉེན་སྙམ་དུ་རྟག་བསམས་ནས། །</s>
  </p>
  <p id="452">
    <s id="452:1">བླ་ན་མེད་པའི་བྱང་ཆུབ་ [74a.7]ཚོལ་བའི་ཕྱིར། །</s>
    <s id="452:2">བླ་མ་དག་ལ་བདག་གིས་རིམ་གྲོ་བྱ། །</s>
  </p>
  <p id="453">
    <s id="453:1">དེ་ལྟ་བུ་ཡི་སེམས་ནི་བསྐྱེད་བྱས་ལ། །</s>
    <s id="453:2">སྙིང་རྗེ་དགའ་བརྒྱ་ཆེར་རབ་བསྐྱེད་དེ། །</s>
    <s id="453:3">ཁམ་སྣོད་དང་བའི་ཆུ་ཡིས་བཀང་བ་ཡང་། །</s>
    <s id="453:4">སྐོམ་པ་དག་ལ་ཉེ་བར་སྦྱིན་པར་བྱ། །</s>
  </p>
  <p id="454">
    <s id="454:1">ཤཱ་རིའི་བུ་སེམས་བསྐྱེད་པ་བཅུ་པ་འདི་བསྐྱེད་ནས་ བྱང་ཆུབ་ [74b.1]སེམས་དཔའི་སྡེ་སྣོད་ཡོངས་སུ་ཚོལ་བས་སློབ་དཔོན་ལ་ལུས་ཀྱིས་བསྙེན་བཀུར་དང་རིམ་གྲོ་བྱེད་དེ།</s>
  </p>
  <p id="455">
    <s id="455:1">ཐ་ན་ཆུ་རྫ་གང་ཙམ་ཡང་འབུལ་ལོ། །</s>
    <s id="455:2">དེ་དགེ་བའི་རྩ་བ་དེས་ཆོས་བཞི་ཐོབ་པར་འགྱུར་ཏེ།</s>
  </p>
  <p id="456">
    <s id="456:1">བཞི་གང་ཞེ་ན།</s>
    <s id="456:2">མྱུར་དུ་དགེ་བའི་ཆོས་ལ་འཇུག་པ་དང་།</s>
    <s id="456:3">སློབ་དཔོན་གྱི་བསྔགས་པ་བརྗོད་ [74b.2]པར་འགྱུར་བ་དང་།</s>
    <s id="456:4">ནན་ཏན་གྱིས་སྒྲུབ་ཀྱི་ལོག་པའི་ནན་ཏན་གྱིས་མ་ཡིན་པ་དང་།</s>
    <s id="456:5">ཆོས་ཀྱི་ཕྱིར་སྡུག་བསྔལ་གྱི་གཞན་དུ་ཕྱོགས་པར་མི་འགྱུར་བ་སྟེ།</s>
  </p>
  <p id="457">
    <s id="457:1">ཤཱ་རིའི་བུ་བྱང་ཆུབ་སེམས་དཔའ་མིར་གྱུར་པ་ན་ཆོས་བཞི་པོ་དེ་དག་ཐོབ་པར་འགྱུར་རོ། །</s>
    <s id="457:2">གཞན་ཡང་ཆོས་བཞི་ཐོབ་པར་ [74b.3]འགྱུར་ཏེ།</s>
  </p>
  <p id="458">
    <s id="458:1">བཞི་གང་ཞེ་ན།</s>
    <s id="458:2">སྐྱེ་བོ་མང་པོའི་རྗེས་སུ་བསླབས་ནས་དཀར་པོའི་ཆོས་ལ་གནས་པ་དང་།</s>
    <s id="458:3">སྦས་ཤིང་བཞག་པའི་གནས་སྐྱེ་བོ་མང་པོ་མགུ་བ་དང་། རབ་ཏུ་དགའ་བར་བྱེད་པ་མྱུར་དུ་འཐོབ་པ་དང་།</s>
    <s id="458:4">སེམས་དགའ་བཞིན་དུ་ཉིན་མཚན་ཟད་པར་འགྱུར་བ་དང་།</s>
    <s id="458:5">ཀུན་ནས་ [74b.4]ལྡང་བ་མེད་པར་འཆི་བའི་དུས་བྱས་ནས་བདེ་འགྲོ་མཐོ་རིས་སུ་སྐྱེ་བར་འགྱུར་བ་སྟེ།</s>
  </p>
  <p id="459">
    <s id="459:1">ཤཱ་རིའི་བུ་བྱང་ཆུབ་སེམས་དཔའ་ཆོས་བཞི་པོ་དེ་དག་ཐོབ་པར་འགྱུར་རོ། །</s>
    <s id="459:2">དེ་ལྟར་གྱུར་པ་ན་ཆོས་བཞི་པོ་ཐོབ་པར་འགྱུར་ཏེ།</s>
  </p>
  <p id="460">
    <s id="460:1">བཞི་གང་ཞེ་ན།</s>
    <s id="460:2">ལྷའི་འཁོར་གྱི་སྟན་མཆོག་རྙེད་པར་འགྱུར་བ་དང་།</s>
    <s id="460:3">ལྷའི་ [74b.5]འཁོར་ཐམས་ཅད་དེའི་གདོང་དུ་ལྟ་ཞིང་ཅི་བཤད་པ་དེ་དག་ཐོས་ནས་ཤེས་པར་བྱའོ་སྙམ་དུ་སེམས་པར་འགྱུར་བ་དང་།</s>
    <s id="460:4">ལྷའི་དབང་པོ་བརྒྱ་བྱིན་དང་། དེ་བཞིན་དུ་ལྷའི་བུ་གཞན་ཡང་དེའི་དྲུང་དུ་འོང་གིས། དེ་ལྷའི་བུ་གཞན་གྱི་དྲུང་དུ་ཐེ་ཚོམ་ཡོངས་སུ་འདྲི་ཞིང་གཅད་པའི་ཕྱིར་འགྲོ་བ་མ་ཡིན་པ་ [74b.6]དང་།</s>
    <s id="460:5">དེའི་ལོངས་སྤྱོད་ཀྱི་ཕྱིར་གཞལ་མེད་ཁང་ཆེན་པོར་འབྱུང་བ་སྟེ།</s>
  </p>
  <p id="461">
    <s id="461:1">ཤཱ་རིའི་བུ་བྱང་ཆུབ་སེམས་དཔའ་ཆོས་བཞི་པོ་དེ་དག་ཐོབ་པར་འགྱུར་ཏེ།  ལྷར་གྱུར་པ་དང་།</s>
    <s id="461:2">མིར་གྱུར་པ་ན་ཆོས་ཀྱི་སྒོ་བརྒྱ་སྟོང་ཕྲག་དཔག་ཏུ་མེད་པ་འཐོབ་པར་འགྱུར་རོ། །</s>
    <s id="461:3">དེ་ནས་བཅོམ་ལྡན་འདས་ཀྱིས་དེའི་ཚེ་ [74b.7]ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="462">
    <s id="462:1">དེ་ཡི་སྟན་ནི་མཐོན་པོར་འགྱུར། །</s>
  </p>
  <p id="463">
    <s id="463:1">ལྷ་ཡིས་མངོན་པར་ཕྱག་བྱས་ནས། །</s>
  </p>
  <p id="464">
    <s id="464:1">གང་དག་ཆོས་འདི་འཆད་པ་ལ། །</s>
    <s id="464:2">ལྷ་རྣམས་དེ་ལ་ལྟ་བར་འགྱུར། །</s>
  </p>
  <p id="465">
    <s id="465:1">མཁས་པ་སེར་སྣ་བྲལ་བ་ལ། །ཀུན་གྱི་བསྟི་སྟང་བྱས་པར་འགྱུར། །བརྒྱ་བྱིན་དེ་གན་ [75a.1]འདྲིར་འོང་ཞིང་། །</s>
    <s id="465:2">གཞལ་མེད་ཁང་ཡང་ཡིད་འོང་བཟང་། །</s>
    <s id="465:3">ལྷ་ཡི་འཇིག་རྟེན་གནས་འཕོས་ཏེ། །</s>
    <s id="465:4">མི་ཡི་སྲིད་པར་འོངས་གྱུར་ནས། །</s>
    <s id="465:5">འཁོར་ལོས་སྒྱུར་བ་སེར་སྣ་མེད། །</s>
    <s id="465:6">རྒྱལ་པོ་རྫུ་འཕྲུལ་ཆེན་པོར་འགྱུར། །</s>
  </p>
  <p id="466">
    <s id="466:1">མི་ཡི་འཇིག་རྟེན་འཕོས་ནས་ཀྱང་། །</s>
    <s id="466:2">ལྷ་ཡི་ [75a.2]ནང་དུ་ཡང་འགྲོ་སྟེ། །</s>
  </p>
  <p id="467">
    <s id="467:1">བླ་མ་དག་ལ་གུས་བྱས་པས། །</s>
    <s id="467:2">ནམ་ཡང་སྡུག་བསྔལ་མི་འགྱུར་རོ། །</s>
    <s id="467:3">ཞུམ་པ་མེད་པའི་སེམས་ཀྱིས་སུ། །</s>
    <s id="467:4">བླ་མ་དག་ལ་གུས་བྱས་པས། །</s>
    <s id="467:5">གནས་བཞི་པོ་ནི་དེ་དག་རྣམས། །</s>
    <s id="467:6">རྒྱ་ཆེར་རྟག་ཏུ་རྙེད་པར་འགྱུར། །</s>
  </p>
  <p id="468">
    <s id="468:1">དགའ་བ་དང་ནི་གུས་པ་ཡིས། །</s>
    <s id="468:2">སྣོད་ [75a.3]གང་ཙམ་གྱི་ཆུ་བྱིན་ན། །</s>
  </p>
  <p id="469">
    <s id="469:1">ལྷ་དང་མི་དང་ཀླུ་རྣམས་ཀྱིས། །</s>
    <s id="469:2">མཆོད་པ་དག་ཏུ་འོས་པ་ཡིན།། །།</s>
  </p>
  <p id="470">
    <s id="470:1">བམ་པོ་བཅུ་པ།</s>
    <s id="470:2">དེ་ལྟར་གྱུར་ན་གཞན་ཡང་ཆོས་བཞི་འཐོབ་པར་འགྱུར་ཏེ།</s>
  </p>
  <p id="471">
    <s id="471:1">ཆོས་བཞི་གང་ཞེ་ན།</s>
    <s id="471:2">སྔོན་གྱི་ལས་མངོན་པར་འདུས་བྱས་པའི་དགེ་བའི་རྩ་བ་གང་ [75a.4]གིས་སྐྱེས་པ་རབ་ཏུ་ཤེས་པ་དང་། དེ་ན་དགེ་བའི་ཆོས་རྣམས་ཡོངས་སུ་འདྲི་བ་ཡང་རབ་ཏུ་ཤེས་པ་དང་།</s>
    <s id="471:3">དེ་ནས་ཤི་འཕོས་ནས་གང་དུ་སྐྱེ་བར་འགྱུར་བ་དེ་ཡང་རབ་ཏུ་ཤེས་པ་དང་།</s>
    <s id="471:4">ལྷའི་འཁོར་ལ་ཆོས་ཀྱི་གཏམ་ཡང་དག་པར་བསྟན།</s>
  </p>
  <p id="472">
    <s id="472:1">ཡང་དག་པར་འཛིན་དུ་བཅུག །</s>
  </p>
  <p id="473">
    <s id="473:1">ཡང་དག་པར་གཟེངས་ [75a.5]བསྟོད། </s>
  </p>
  <p id="474">
    <s id="474:1">ཡང་དག་པར་རབ་ཏུ་དགའ་བར་བྱས་ནས་ལྷའི་འཇིག་རྟེན་ནས་འཆི་འཕོ་བར་འགྱུར་བ་སྟེ། </s>
  </p>
  <p id="475">
    <s id="475:1">ཤཱ་རིའི་བུ་བྱང་ཆུབ་སེམས་དཔའ་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="475:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་ཆོས་བཞི་འཐོབ་པར་འགྱུར་ཏེ།</s>
  </p>
  <p id="476">
    <s id="476:1">བཞི་གང་ཞེ་ན།</s>
    <s id="476:2">དེ་ [75a.6]ལྷའི་གནས་ནས། ཤི་འཕོས་ནས་མི་རྣམས་དང་སྐལ་བ་མཉམ་པར་སྐྱེ་བ་དང་།</s>
    <s id="476:3">དེ་མིར་གྱུར་ན་བཙུན་པར་བྱེད་པ་ལྔ་འཐོབ་པར་འགྱུར་རོ། །</s>
    <s id="476:4">ལྔ་གང་ཞེ་ན།</s>
  </p>
  <p id="477">
    <s id="477:1">འདི་ལྟ་སྟེ། དེ་རིགས་བཙུན་པར་སྐྱེ་བར་འགྱུར་བ་དང་།</s>
    <s id="477:2">གཟུགས་བཙུན་པར་འགྱུར་བ་དང་།</s>
    <s id="477:3">ཚུལ་ཁྲིམས་བཙུན་པར་འགྱུར་ [75a.7]བ་དང་།</s>
    <s id="477:4">དེའི་འཁོར་བཙུན་པར་འགྱུར་བ་དང་།</s>
    <s id="477:5">དེའི་སེམས་ཅན་བཙུན་པ་རྣམས་ལ་བྱམས་པ་སྒོམ་པར་འགྱུར་བ་སྟེ།</s>
  </p>
  <p id="478">
    <s id="478:1">ཤཱ་རིའི་བུ་བཙུན་པར་བྱེད་པའི་ཆོས་ལྔ་པོ་དེ་དག་འཐོབ་པར་འགྱུར་རོ། །</s>
    <s id="478:2">གཞན་ཡང་མི་ཕྱེད་པར་བྱེད་པའི་ཆོས་ལྔ་འཐོབ་པར་འགྱུར་ཏེ།</s>
  </p>
  <p id="479">
    <s id="479:1">ལྔ་གང་ཞེ་ན། འདི་ལྟ་ [75b.1]སྟེ། </s>
  </p>
  <p id="480">
    <s id="480:1">དེའི་མཛའ་བོ་མི་ཕྱེད་པ་དང་།</s>
    <s id="480:2">ལུས་མྱུར་དུ་འཇིག་པར་མི་འགྱུར་བ་དང་།</s>
    <s id="480:3">དེའི་ལོངས་སྤྱོད་ཡོངས་སུ་ཉམས་པར་མི་འགྱུར་བ་དང་།</s>
    <s id="480:4">བྱང་ཆུབ་ཀྱི་སེམས་དང་འབྲལ་བར་མི་ནུས་པ་དང་།</s>
    <s id="480:5">ཆོས་ཀྱི་མུ་གེ་འབྱུང་བ་ན་དེ་ལ་ཆོས་ཀྱི་ལོ་ལེགས་པར་འགྱུར་ཏེ</s>
  </p>
  <p id="481">
    <s id="481:1">ཤཱ་རིའི་བུ་ [75b.2]མི་ཕྱེད་པར་བྱེད་པའི་ཆོས་ལྔ་པོ་དེ་དག་འཐོབ་པར་འགྱུར་རོ། །</s>
    <s id="481:2">གཞན་ཡང་ངོ་མཚར་ཡོངས་སུ་རྫོགས་པའི་ཆོས་ལྔ་འཐོབ་པར་འགྱུར་ཏེ།</s>
  </p>
  <p id="482">
    <s id="482:1">ལྔ་གང་ཞེ་ན། འདི་ལྟ་སྟེ། </s>
  </p>
  <p id="483">
    <s id="483:1">གང་སྣོད་སྟོང་པ་གསོག་བཞག་པར་གྱུར་པ་རྣམས་སུ་དེའི་ལག་པ་གང་དུ་བཅུག་པ་དེ་དག་ཐམས་ཅད་རིན་ [75b.3]པོ་ཆེས་ཡོངས་སུ་གང་བར་འགྱུར་ཏེ།  ངོ་མཚར་ཡོངས་སུ་རྫོགས་པ་དང་པོ་འདི་འཐོབ་པར་འགྱུར་རོ། །</s>
    <s id="483:2">དེ་སྐོམ་པར་གྱུར་ན་ཡན་ལག་བརྒྱད་དང་ལྡན་པའི་ཆུའི་རྫིང་བུ་འབྱུང་སྟེ། ངོ་མཚར་ཡོངས་སུ་རྫོགས་པ་གཉིས་པ་འདི་འཐོབ་པར་འགྱུར་རོ། །</s>
    <s id="483:3">གཞན་ཡང་དེའི་ལུས་ལ་ [75b.4]གཞན་གྱིས་གནོད་པར་བྱ་བར་མི་འགྱུར་ཏེ།</s>
    <s id="483:4">འདི་ལྟ་སྟེ། དུག་དང་། མཚོན་དང་། མེ་དང་། ཆུ་དང་། མདངས་འཕྲོག་པའི་གནོད་སྦྱིན་གྱིས་གཙེ་བ་མེད་པ་སྟེ། ངོ་མཚར་ཡོངས་སུ་རྫོགས་པ་གསུམ་པ་འདི་འཐོབ་པར་འགྱུར་རོ། །</s>
    <s id="483:5">གཞན་ཡང་མཚོན་གྱི་བསྐལ་པ་བར་མ་བྱུང་བ་ [75b.5]འམ།</s>
    <s id="483:6">ནད་ཀྱི་བསྐལ་པ་བར་མ་བྱུང་བའམ།</s>
    <s id="483:7">མུ་གེའི་བསྐལ་པ་བར་མ་བྱུང་བའམ།</s>
    <s id="483:8">མེའི་བསྐལ་པ་བར་མ་བྱུང་བ་འམ།</s>
    <s id="483:9">ཆུའི་བསྐལ་པ་བར་མ་བྱུང་བ་འམ།</s>
    <s id="483:10">རླུང་གི་བསྐལ་པ་བར་མ་བྱུང་བའམ།</s>
    <s id="483:11">སྐོམ་པའི་བསྐལ་པ་བར་མ་འམ།</s>
    <s id="483:12">ཀུན་དུ་གདུང་བའི་བསྐལ་པ་བར་ [75b.6]མའམ།</s>
    <s id="483:13">གནོད་སྦྱིན་གྱི་བསྐལ་པ་བར་མ་བྱུང་བ་ན་འཛམ་བུའི་གླིང་དུ་སྐྱེ་བར་མི་འགྱུར་གྱི།</s>
    <s id="483:14">དེ་ལྷར་སྐྱེ་སྟེ། དེ་བདེ་བ་དང་། མཐུ་དང་ལྡན་པར་འགྱུར་ཞིང་བདེ་བ་དང་། མཐུ་མང་བར་འགྱུར་ཏེ།</s>
    <s id="483:15">ངོ་མཚར་ཡོངས་སུ་རྫོགས་པ་བཞི་པོ་འདི་ [75b.7]འཐོབ་པར་འགྱུར་རོ། །</s>
    <s id="483:16">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་ཀྱིས་མི་དལ་བར་མི་སྐྱེ།</s>
    <s id="483:17">ངན་འགྲོར་མི་སྐྱེ།</s>
    <s id="483:18">སེམས་ལ་འགྱོད་པས་ཀུན་ཏུ་དཀྲི་བར་མི་ནུས་ཤིང་ངེས་པར་འབྱུང་བ་མྱུར་དུ་མཐོང་བར་འགྱུར་ཏེ། ངོ་མཚར་ཡོངས་སུ་རྫོགས་པ་ལྔ་པ་ [76a.1]འདི་འཐོབ་པར་འགྱུར་རོ། །</s>
    <s id="483:19">ཤཱ་རིའི་བུ་བྱང་ཆུབ་སེམས་དཔའི་ངོ་མཚར་ཡོངས་སུ་རྫོགས་པ་ལྔ་པོ་འདི་དག་འཐོབ་པར་འགྱུར་རོ། །</s>
    <s id="483:20">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་ཀྱིས་ཆོས་བཞི་དང་མི་འབྲལ་བར་འགྱུར་ཏེ།</s>
  </p>
  <p id="484">
    <s id="484:1">བཞི་གང་ཞེ་ན།</s>
    <s id="484:2">བྱང་ཆུབ་ [76a.2]སེམས་དཔའི་སྡུག་བསྔལ་བའི་སེམས་ཅན་རྣམས་མཐོང་མ་ཐག་ཏུ་སྙིང་རྗེ་ཆེན་པོ་འཐོབ་པ་དང་།</s>
    <s id="484:3">དེ་ལ་དེའི་བུ་དང་བུ་མོ་གུས་པ་དང་བཅས་ཤིང་ཞེས་བྱེད་པར་འགྱུར་བ་དང་།</s>
    <s id="484:4">རྒ་བས་བཅོམ་ཡང་བརྙས་པར་མི་འགྱུར་བ་དང་། དེ་ལས་ཀྱི་མཐའ་གང་བྱེད་པ་དེ་དག་ཀྱང་ཉིས་འགྱུར་ [76a.3]སུམ་འགྱུར་དུ་འཐོབ་པར་འགྱུར་བ་སྟེ།</s>
  </p>
  <p id="485">
    <s id="485:1">ཆོས་བཞི་པོ་དེ་དག་དང་རྟག་ཏུ་རྒྱུན་མི་འཆད་པར་མི་འབྲལ་བར་འགྱུར་རོ། །</s>
    <s id="485:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་དང་ལྡན་པས་ཆོས་གསུམ་གྱིས་མི་འཕྲོགས་ཏེ།</s>
  </p>
  <p id="486">
    <s id="486:1">གསུམ་གང་ཞེ་ན།</s>
    <s id="486:2">ཆགས་པས་མི་འཕྲོགས་པ་དང་།</s>
    <s id="486:3">[76a.4]ཞེ་སྡང་དང་།</s>
    <s id="486:4">གཏི་མུག་གིས་མི་འཕྲོགས་པ་སྟེ།</s>
  </p>
  <p id="487">
    <s id="487:1">ཆོས་གསུམ་པོ་དེ་དག་གིས་མི་འཕྲོགས་སོ། །</s>
  </p>
  <p id="488">
    <s id="488:1">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་དང་ལྡན་པས་ནད་མེད་པར་བྱེད་པའི་ཆོས་བཞི་འཐོབ་པར་འགྱུར་ཏེ། </s>
  </p>
  <p id="489">
    <s id="489:1">བཞི་གང་ཞེ་ན།</s>
    <s id="489:2">ནད་རྒྱུན་རིང་པོ་མེད་པ་ [76a.5]དང་།</s>
    <s id="489:3">ཡན་ལག་སྐམ་པར་མི་འགྱུར་བ་དང་།</s>
    <s id="489:4">ལོངས་སྤྱོད་ཉམས་པར་མི་འགྱུར་བ་དང་།</s>
    <s id="489:5">རྒྱལ་པོ་འམ། རྐུན་པོའམ། དེ་མ་ཡིན་པའི་སེམས་ཅན་འཚེ་བར་བྱེད་པ་གཞན་གྱིས་སྡུག་བསྔལ་བ་དང་གནོད་པར་བྱ་བར་མི་འགྱུར་ཏེ།</s>
  </p>
  <p id="490">
    <s id="490:1">ཤཱ་རིའི་བུ་བྱང་ཆུབ་སེམས་དཔའ་ནད་མེད་པར་ [76a.6]བྱེད་པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="490:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་དང་ལྡན་པས་བླ་མའི་གནས་བཞི་འཐོབ་པར་འགྱུར་ཏེ།</s>
  </p>
  <p id="491">
    <s id="491:1">བཞི་གང་ཞེ་ན།</s>
    <s id="491:2">འཁོར་ལོས་སྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་ཞིང་ཆོས་ཅན་ཆོས་ཀྱི་རྒྱལ་པོ་ [76a.7]རིན་པོ་ཆེ་སྣ་བདུན་དང་ལྡན་པར་འགྱུར་ཏེ།</s>
    <s id="491:3">དེའི་རིན་པོ་ཆེ་སྣ་བདུན་ནི་འདི་རྣམས་ཡིན་ནོ། །འདི་ལྟ་སྟེ།</s>
    <s id="491:4">འཁོར་ལོ་རིན་པོ་ཆེ་དང་།</s>
    <s id="491:5">གླང་པོ་རིན་པོ་ཆེ་དང་།</s>
    <s id="491:6">རྟ་རིན་པོ་ཆེ་དང་།</s>
    <s id="491:7">ནོར་བུ་རིན་པོ་ཆེ་དང་།</s>
    <s id="491:8">བུད་མེད་རིན་པོ་ཆེ་དང་།</s>
    <s id="491:9">ཁྱིམ་བདག་རིན་པོ་ཆེ་དང་།</s>
    <s id="491:10">བློན་པོ་རིན་པོ་ཆེ་སྟེ།</s>
    <s id="491:11">བདུན་པོ་དེ་ [76b.1]དག་གོ །</s>
  </p>
  <p id="492">
    <s id="492:1">དེའི་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་ཅན། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཐམ་པར་འགྱུར་རོ། །</s>
    <s id="492:2">གླིང་བཞི་པ་ཡང་དེའི་རྗེས་སུ་འབྲང་བར་འགྱུར།</s>
    <s id="492:3">དེ་ལ་གུས་པ་བྱེད་པར་འགྱུར། སྐར་མཁན་དང་། བློན་པོ་ཆེན་པོ་དང་། སྒོ་ [76b.2]བ་དང་། འཁོར་དང་། གྲོང་རྡལ་གྱི་མི་དང་། ལྗོངས་ཀྱི་མི་དག་དང་། ཁམས་ཀྱི་རྒྱལ་པོ་ཐམས་ཅད་ཀྱིས་ཀྱང་གུས་པར་བྱེད་པར་འགྱུར་ཏེ།</s>
  </p>
  <p id="493">
    <s id="493:1">བླ་མའི་གནས་དང་པོ་འདི་འཐོབ་པར་འགྱུར་རོ། །</s>
    <s id="493:2">གཞན་ཡང་ཤཱ་རིའི་བུ་</s>
    <s id="493:3">བྱང་ཆུབ་སེམས་དཔའ་འདོད་པའི་ཡོན་ཏན་ལྔ་ལ་ཆགས་པར་མི་འགྱུར་ [76b.3]ཏེ།</s>
  </p>
  <p id="494">
    <s id="494:1">ལྔ་གང་ཞེ་ན། འདི་ལྟ་སྟེ། </s>
  </p>
  <p id="495">
    <s id="495:1">མིག་གིས་ཤེས་པར་བྱ་བའི་གཟུགས་དང་།</s>
    <s id="495:2">རྣ་བས་ཤེས་པར་བྱ་བའི་སྒྲ་དང་།</s>
    <s id="495:3">སྣས་ཤེས་པར་བྱ་བའི་དྲི་དང་།</s>
    <s id="495:4">ལྕེས་ཤེས་པར་བྱ་བའི་རོ་དང་།</s>
    <s id="495:5">ལུས་ཀྱིས་ཤེས་པར་བྱ་བའི་རེག་རྣམས་ཏེ།</s>
  </p>
  <p id="496">
    <s id="496:1">དེ་ལྟར་འདོད་པའི་ཡོན་ཏན་ལྔ་པོ་ལ་ཆགས་པར་མི་འགྱུར་ [76b.4]གྱི།</s>
    <s id="496:2">དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ།</s>
  </p>
  <p id="497">
    <s id="497:1">མྱུར་དུ་མངོན་པར་ཤེས་པ་ལྔ་འཐོབ་པར་འགྱུར་ཞིང་།</s>
    <s id="497:2">དེ་ལ་མི་དང་མི་མ་ཡིན་པ་རྣམས་གུས་པར་བྱེད་པར་འགྱུར་ཏེ།</s>
  </p>
  <p id="498">
    <s id="498:1">བླ་མའི་གནས་གཉིས་པ་འདི་རྗེས་སུ་འཐོབ་པར་འགྱུར་རོ། །</s>
    <s id="498:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་གང་དང་གང་ [76b.5]དུ་སྐྱེས་པ་ཐམས་ཅད་དུ་བློས་མཆོག་ཏུ་འགྱུར།</s>
  </p>
  <p id="499">
    <s id="499:1">ཤེས་རབ་ཀྱིས་མཆོག་ཏུ་འགྱུར། </s>
  </p>
  <p id="500">
    <s id="500:1">སྤོབས་པས་མཆོག་ཏུ་འགྱུར། </s>
  </p>
  <p id="501">
    <s id="501:1">དེ་རྒྱལ་པོར་གྲགས་པར་འགྱུར་རོ། །</s>
    <s id="501:2">འདི་ལྟ་སྟེ།</s>
  </p>
  <p id="502">
    <s id="502:1">འདས་པའི་དུས་ན་སྨན་ཆེན་པོ་ཞེས་བྱ་བ་ཞིག་བྱུང་བ་དེ་བཞིན་དུ་དེ་རྒྱལ་པོའི་ཕོ་བྲང་གི་སྟན་མཆོག་འཐོབ་སྟེ། </s>
  </p>
  <p id="503">
    <s id="503:1">དེ་ལ་ [76b.6]རྒྱལ་པོ་དང་། གང་དེ་མ་ཡིན་པ་གཞན་སྐར་མཁན་དང་། བློན་པོ་ཆེན་པོ་དང་། སྒོ་བ་དང་། འཁོར་དང་། གྲོང་རྡལ་གྱི་མི་དང་། ཡུལ་གྱི་མི་རྣམས་གུས་པ་བྱེད་པར་འགྱུར་ཏེ།</s>
  </p>
  <p id="504">
    <s id="504:1">བླ་མའི་གནས་གསུམ་པ་འདི་རྗེས་སུ་འཐོབ་པར་འགྱུར་རོ། །</s>
    <s id="504:2">གཞན་ཡང་ཤཱ་རིའི་བུ་བྱང་ཆུབ་སེམས་ [76b.7]དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ན།</s>
  </p>
  <p id="505">
    <s id="505:1">ལྷ་དང་།</s>
    <s id="505:2">ཀླུ་དང་།</s>
    <s id="505:3">གནོད་སྦྱིན་དང་།</s>
    <s id="505:4">དྲི་ཟ་དང་།</s>
    <s id="505:5">ལྷ་མ་ཡིན་དང་།</s>
    <s id="505:6">ནམ་མཁའ་ལྡིང་དང་།</s>
    <s id="505:7">མི་འམ་ཅི་དང་།</s>
    <s id="505:8">ལྟོ་འཕྱེ་ཆེན་པོ་དང་།</s>
    <s id="505:9">མི་དང་མི་མ་ཡིན་པ་དང་། སེམས་ཅན་ཐམས་ཅད་ཀྱི་ [77a.1]མཆོག་ཏུ་འགྱུར། མངོན་པར་འཕགས་པར་འགྱུར།</s>
  </p>
  <p id="506">
    <s id="506:1">ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་།</s>
    <s id="506:2">རྣམ་པར་གྲོལ་བའི་ཡེ་ཤེས་མཐོང་བས་མངོན་པར་འཕགས་པར་འགྱུར།</s>
  </p>
  <p id="507">
    <s id="507:1">ཚུལ་ཁྲིམས་རྣམ་པར་འཕེལ་བས་མངོན་པར་ [77a.2]འཕགས་པར་འགྱུར། </s>
  </p>
  <p id="508">
    <s id="508:1">ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བ་རྣམ་པར་འཕེལ་བས་མངོན་པར་འཕགས་པར་འགྱུར་ཏེ།</s>
  </p>
  <p id="509">
    <s id="509:1">བླ་མའི་གནས་བཞི་པ་དེ་འཐོབ་པར་འགྱུར་ཏེ།  བླ་མའི་གནས་བཞི་པོ་དེ་དག་འཐོབ་པར་འགྱུར་ [77a.3]རོ། །</s>
    <s id="509:2">ཤཱ་རིའི་བུ་བྱང་ཆུབ་སེམས་དཔས་འདི་ལྟ་སྟེ། ཆོས་འདོད་པའི་ཕྱིར་མཁན་པོ་དང་། སློབ་དཔོན་ལ་ཆུ་བུམ་པ་གང་ཙམ་ཕུལ་ན་</s>
  </p>
  <p id="510">
    <s id="510:1">དེ་ལྟ་བུའི་ཡོན་ཏན་གྱི་ཆོས་ཚད་མེད་པ་ལེན་པར་འགྱུར་རོ། །</s>
    <s id="510:2">ཚུར་ཤོག་ཅེས་བྱས་ན་ཡང་འོང་ཞིང་ཇི་ལྟར་སྨྲས་པ་ལས་འགལ་བར་མི་བྱེད་པའི་དགེ་ [77a.4]བའི་རྩ་བ་དེ་ཉིད་ཀྱིས་དེ་ཡོ་བྱད་བཞི་ཐོབ་པར་འགྱུར་ཏེ</s>
  </p>
  <p id="511">
    <s id="511:1">བཞི་གང་ཞེ་ན།</s>
    <s id="511:2">སྐྱེ་བོ་མ་རབས་ཀྱི་ཡོ་བྱད་མ་ཡིན་གྱི་རྒྱལ་པོའི་ཡོ་བྱད་འཐོབ་པར་འགྱུར། དྲང་སྲོང་གི་ཡོ་བྱད་འཐོབ་པར་འགྱུར་ཏེ།</s>
  </p>
  <p id="512">
    <s id="512:1">འདོད་པ་སྤོང་བ་ལ་འཛུད་པ་འདི་ལྟ་སྟེ།</s>
    <s id="512:2">དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་བ་ [77a.5]དེ་ནི་ཆོས་ཀྱི་ཡོ་བྱད་ཅེས་བྱའོ། །</s>
  </p>
  <p id="513">
    <s id="513:1">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་སྐྱེ་བ་གང་དང་གང་དུ་སྐྱེས་པ་ན་སྐྱེ་བ་ཐམས་ཅད་དུ་སྐྱེ་བ་དྲན་པར་འགྱུར་ཏེ།</s>
    <s id="513:2">དེ་སྐྱེ་བ་དྲན་པས་སྐྱེ་བ་དེ་དང་དེ་དག་ཏུ་བྱང་ཆུབ་ཀྱི་སེམས་བརྗེད་པར་མི་འགྱུར་བ་དེ་ནི་དྲན་པའི་ཡོ་བྱད་ཅེས་བྱའོ། །</s>
  </p>
  <p id="514">
    <s id="514:1">གཞན་ཡང་ཤཱ་རིའི་ [77a.6]བུ་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འཁོར་བཞིས་བསྐོར་ཅིང་། མདུན་དུ་བདར་བར་འགྱུར། </s>
  </p>
  <p id="515">
    <s id="515:1">ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་ [77a.7]འཕྱེ་ཆེན་པོ་དང་། མི་དང་མི་མ་ཡིན་པས་ཀུན་ནས་བསྐོར་ཅིང་མདུན་དུ་བདར་བར་འགྱུར་ཏེ།</s>
  </p>
  <p id="516">
    <s id="516:1">ཡོ་བྱད་བཞི་པོ་དེ་དག་འཐོབ་པར་འགྱུར་རོ། །</s>
    <s id="516:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་སློབ་དཔོན་གང་དང་གང་ལས་ཚིག་བཞི་བའི་ཚིགས་སུ་བཅད་པ་རྙེད་ཅིང་འཛིན་པར་འགྱུར་ཏེ།</s>
  </p>
  <p id="517">
    <s id="517:1">དེ་ [77b.1]ཚུར་ཤོག་ཅེས་བསྒོ་ན་ཡང་དེ་འོང་། </s>
  </p>
  <p id="518">
    <s id="518:1">སོང་ཤིག་ཅེས་བསྒོ་ན་ཡང་དེ་འགྲོ་བ་དང་།</s>
    <s id="518:2">འདི་ནི་དགེ་བ།</s>
    <s id="518:3">འདི་ནི་མི་དགེ་བ།</s>
    <s id="518:4">འདི་ནི་ཁ་ན་མ་ཐོ་བ་དང་བཅས་པ་འདི་ནི་ཁ་ན་མ་ཐོ་བ་མེད་པ།</s>
    <s id="518:5">འདི་ནི་བསྟེན་པར་བྱ་བ།</s>
    <s id="518:6">འདི་ནི་བསྟེན་པར་བྱ་བ་མ་ཡིན་པ་ཞེས་བྱ་བ་ནས་གོང་མ་བཞིན་དུ་སྦྱར་ཏེ་</s>
  </p>
  <p id="519">
    <s id="519:1">བྱ་ [77b.2]བ་འདི་ནི་གནོད་པ། ཕན་པ་མེད་པ། སྡུག་བསྔལ་བར་འགྱུར་རོ། །</s>
    <s id="519:2">འདི་བྱས་ན་ཡུན་རིང་པོའི་དོན་དང་ཕན་པ་དང་བདེ་བར་འགྱུར་རོ། །</s>
    <s id="519:3">ཞེས་ཇི་ལྟར་བསྒོ་བ་བཞིན་དུ་མི་དགེ་བ་མི་བྱེད་ཅིང་དགེ་བ་ལ་སྟེན་ཏེ།</s>
  </p>
  <p id="520">
    <s id="520:1">སླར་མི་ཟློག་ཅིང་མི་མཐུན་པར་མི་བྱེད་པ་དེ་དགེ་བའི་རྩ་བ་དེ་དང་ལྡན་ [77b.3]པས་མཐོན་པོར་བྱེད་པའི་ཆོས་བཞི་འཐོབ་པར་འགྱུར་ཏེ། </s>
  </p>
  <p id="521">
    <s id="521:1">བཞི་གང་ཞེ་ན།</s>
    <s id="521:2">ཚུལ་ཁྲིམས་མཐོན་པོར་བྱེད་པའི་ཆོས་འཐོབ་པར་འགྱུར།</s>
  </p>
  <p id="522">
    <s id="522:1">ལུས་མཐོན་པོར་བྱེད་པའི་ཆོས་འཐོབ་པར་འགྱུར་ཏེ། </s>
  </p>
  <p id="523">
    <s id="523:1">དེའི་ལུས་རིང་ཞིང་ལུས་ཐམས་ཅད་རྒྱས་པར་འགྱུར། </s>
  </p>
  <p id="524">
    <s id="524:1">ཤེས་རབ་ཆེ་བར་འགྱུར་ཏེ། </s>
  </p>
  <p id="525">
    <s id="525:1">[77b.4]ཤེས་རབ་མཐོ་བ།</s>
    <s id="525:2">ཤེས་རབ་རྒྱ་ཆེ་བ།</s>
    <s id="525:3">ཤེས་རབ་ཡངས་པ།</s>
    <s id="525:4">ཤེས་རབ་མགྱོགས་པ།</s>
    <s id="525:5">ཤེས་རབ་རྣོ་བ།</s>
    <s id="525:6">ཤེས་རབ་མྱུར་བ།</s>
    <s id="525:7">ཤེས་རབ་ཟབ་པ།</s>
    <s id="525:8">ཤེས་རབ་ངེས་པར་རྟོགས་པར་འགྱུར།</s>
  </p>
  <p id="526">
    <s id="526:1">ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་ཏེ། </s>
  </p>
  <p id="527">
    <s id="527:1">མཐོན་པོར་བྱེད་ [77b.5]པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="527:2">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་ལྡན་པས་བལྟར་མི་སྣང་བར་བྱེད་པའི་ཆོས་བཞི་འཐོབ་པར་འགྱུར་ཏེ།</s>
  </p>
  <p id="528">
    <s id="528:1">བཞི་གང་ཞེ་ན།</s>
    <s id="528:2">འདོམས་ཀྱི་སྦ་བ་སྦུབས་སུ་ནུབ་པ་འཐོབ་སྟེ།</s>
  </p>
  <p id="529">
    <s id="529:1">འདི་ནི་བལྟར་མི་སྣང་བར་ [77b.6]བྱེད་པའི་ཆོས་འཐོབ་པར་འགྱུར་བ་དང་པོའོ། །</s>
  </p>
  <p id="530">
    <s id="530:1">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་དང་ལྡན་པའི་བྱང་ཆུབ་སེམས་དཔའ་སྐྱེས་ནས་</s>
  </p>
  <p id="531">
    <s id="531:1">ཕ་དང་མ་དང་། གཞན་ཉེ་དུ་རྣམས་དང་།</s>
    <s id="531:2">ལྷ་དང་། ཀླུ་དང་། དྲི་ཟ་དང་། གནོད་སྦྱིན་དང་། སྲིན་པོ་དང་། ནམ་ [77b.7]མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་དང་། མི་དང་མི་མ་ཡིན་པ་རྣམས་ཀྱིས་དང་བའི་སེམས་ཀྱིས་ཀྱང་རུང་། མ་དང་བའི་སེམས་ཀྱིས་ཀྱང་རུང་སྟེ།</s>
    <s id="531:3">སེམས་ཅན་གང་གིས་ཀྱང་བྱང་ཆུབ་སེམས་དཔའི་སྤྱི་གཙུག་མཐོང་བར་མི་ནུས་ཏེ།</s>
  </p>
  <p id="532">
    <s id="532:1">འདི་ནི་བལྟར་མི་སྣང་བར་ [78a.1]བྱེད་པའི་ཆོས་འཐོབ་པར་འགྱུར་བ་གཉིས་པའོ། །</s>
  </p>
  <p id="533">
    <s id="533:1">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་དང་ལྡན་པས་སྐྱེས་པ་ནས་རྒྱས་པར་བྱས་ཏེ། </s>
  </p>
  <p id="534">
    <s id="534:1">ཕ་མ་ནས་མི་དང་མི་མ་ཡིན་པའི་བར་གྱིས་དང་བའི་སེམས་ཀྱིས་ཀྱང་རུང་། མ་དང་བའི་སེམས་ཀྱིས་ཀྱང་རུང་སྟེ།</s>
  </p>
  <p id="535">
    <s id="535:1">[78a.2]གང་གིས་ཀྱང་བྱང་ཆུབ་སེམས་དཔའི་ཁའི་བྱི་དོར་བྱེད་མི་ནུས་ཏེ། དེ་ཁའི་བྱི་དོར་བྱའོ་སྙམ་པ་དང་། རྐང་པ་གཉིས་ལ་ཁའི་སྒོ་འབྱུང་ངོ་། །</s>
  </p>
  <p id="536">
    <s id="536:1">དེ་ཅིའི་ཕྱིར་ཞེ་ན།</s>
    <s id="536:2">ཤཱ་རིའི་བུ་སྐྱེས་བུ་དམ་པ་དེ་དག་འདི་ལྟ་བུའི་ངོ་མཚར་དང་རྨད་ཀྱི་ཆོས་དང་ལྡན་ཞིང་སྐྱེས་བུ་དམ་པའི་ངག་མཆོག་དང་ལྡན་པར་འགྱུར་ [78a.3]ཏེ།</s>
  </p>
  <p id="537">
    <s id="537:1">འདི་བལྟར་མི་སྣང་བར་བྱེད་པའི་ཆོས་གསུམ་པའོ། །</s>
  </p>
  <p id="538">
    <s id="538:1">གཞན་ཡང་ཤཱ་རིའི་བུ་བྱང་ཆུབ་སེམས་དཔའ་དགེ་བའི་རྩ་བ་དེ་ཉིད་དང་ལྡན་པས་བྱང་ཆུབ་སེམས་དཔའ་སྐྱེས་མ་ཐག་ཏུ་གཞན་གྱིས་མ་གཟུང་བར་ས་ལ་འདུག་ནས་ཕྱོགས་བཞིར་རྣམ་པར་ལྟ་སྟེ།  དེ་ཡེ་ཤེས་འབར་བ་རྙེད་དོ། །</s>
  </p>
  <p id="539">
    <s id="539:1">དེ་ [78a.4]ཅིའི་ཕྱིར་ཞེ་ན། </s>
  </p>
  <p id="540">
    <s id="540:1">འདི་ལྟར་བྱང་ཆུབ་སེམས་དཔའ་དེས་སྔོན་གཡོ་མེད་པར་ཐོས་པ་བཙལ་བས་གཡོ་མེད་པའི་མིག་ཐོབ་སྟེ། </s>
  </p>
  <p id="541">
    <s id="541:1">བྱང་ཆུབ་སེམས་དཔའ་གཡོ་མེད་པའི་མིག་དེ་དང་ལྡན་པས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་དེ་དག་ཐམས་ཅད་ལྷའི་མིག་ [78a.5]རྣམ་པར་དག་པ་མིའི་ལས་འདས་པས་མཐོང་ངོ་། །</s>
  </p>
  <p id="542">
    <s id="542:1">དེ་ལྟར་བྱང་ཆུབ་སེམས་དཔའ་མྱུར་བའི་ཆ་དང་ལྡན་པའི་ཡེ་ཤེས་ཆེན་པོ་འཐོབ་སྟེ། </s>
  </p>
  <p id="543">
    <s id="543:1">བྱང་ཆུབ་སེམས་དཔའ་ཡེ་ཤེས་ཆེན་པོ་དེ་དང་ལྡན་པས་སེམས་ཅན་ཐམས་ཅད་ཀྱི་དུས་གསུམ་གྱི་སེམས་ཀྱི་ཚུལ་རབ་ཏུ་ཤེས་སོ། །</s>
  </p>
  <p id="544">
    <s id="544:1">དེ་ཅིའི་ཕྱིར་ཞེ་ན།</s>
    <s id="544:2">འདི་ [78a.6]ལྟར་བྱང་ཆུབ་སེམས་དཔའ་དེས་སྔོན་དོན་དུ་གཉེར་བར་བྱས། ཡིད་ལ་བྱས།</s>
    <s id="544:3">སེམས་ཐམས་ཅད་ཀྱིས་བསམ་ཤིང་རི་མོར་བྱས་ནས་</s>
  </p>
  <p id="545">
    <s id="545:1">ཆོས་ལ་སྨན་དུ་འདུ་ཤེས་པ་དང་།</s>
    <s id="545:2">རིན་པོ་ཆེར་འདུ་ཤེས་པ་དང་།</s>
    <s id="545:3">དཀོན་པར་འདུ་ཤེས་པ་དང་།</s>
    <s id="545:4">ཇི་ལྟ་བ་བཞིན་དུ་འདུ་ཤེས་བསྐྱེད་དེ་</s>
  </p>
  <p id="546">
    <s id="546:1">ཐོས་པ་ཡོངས་སུ་བཟུང་ངོ་། ། </s>
  </p>
  <p id="547">
    <s id="547:1">[78a.7]དེ་བས་ན་བྱང་ཆུབ་སེམས་དཔའ་མྱུར་དུ་རབ་ཏུ་རྣམ་པར་འབྱེད་པའི་ཡེ་ཤེས་རྙེད་དོ། །</s>
  </p>
  <p id="548">
    <s id="548:1">རབ་ཏུ་རྣམ་པར་འབྱེད་པའི་ཡེ་ཤེས་དེ་དང་ལྡན་པའི་བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་ཚུལ་ཁྲིམས་ལ་ཡོངས་སུ་འཇལ་བ་ནས་</s>
    <s id="548:2">ཐོས་པ་དང་། ཏིང་ངེ་འཛིན་དང་། ཤེས་རབ་དང་། རྣམ་པར་ [78b.1]གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་བར་ལ་ཡོངས་སུ་འཇལ་ལོ། །</s>
    <s id="548:3">ཚུལ་ཁྲིམས་ཀྱི་སྤྱིར་ཡོངས་སུ་འཇལ་བ་ནས།</s>
  </p>
  <p id="549">
    <s id="549:1">ཐོས་པ་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་བར་གྱི་སྤྱིར་ཡོངས་སུ་འཇལ་ [78b.2]ལོ། །</s>
    <s id="549:2">སེམས་ཅན་ཐམས་ཅད་ཀྱི་ཚུལ་ཁྲིམས་ཀྱི་རྒྱུ་འཐུན་པ་ལ་ཡོངས་སུ་འཇལ་བ་ནས།</s>
  </p>
  <p id="550">
    <s id="550:1">ཐོས་པ་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་རྒྱུ་འཐུན་པའི་བར་ལ་ཡོངས་སུ་འཇལ་ལོ། །</s>
    <s id="550:2">གང་སེམས་ཅན་ [78b.3]ཐམས་ཅད་ཀྱི་ཚུལ་ཁྲིམས་ཀྱི་རྒྱུ་འཐུན་པ་ལས་ཤིན་ཏུ་ལྷག་པར་ཡོངས་སུ་འཇལ་བ་ནས།</s>
  </p>
  <p id="551">
    <s id="551:1">ཐོས་པ་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་རྒྱུ་འཐུན་པ་ལས་ཤིན་ཏུ་ལྷག་པའི་བར་ལ་ཡོངས་སུ་འཇལ་ལོ། ། [78b.4]</s>
    <s id="551:2">སེམས་ཅན་ཐམས་ཅད་ཀྱི་སྤྱོད་ལམ་དང་། སྤྱོད་པ་དང་། ནན་ཏན་དང་། རྟུལ་བ་ལ་ཡོངས་སུ་འཇལ་ལོ། །</s>
    <s id="551:3">སེམས་ཅན་ཐམས་ཅད་ཕན་ཚུན་བཙལ་ན་གང་སེམས་ཅན་ཐམས་ཅད་ཀྱི་ཚུལ་ཁྲིམས་དང་ཐོས་པ་ནས།</s>
    <s id="551:4">རྣམ་པར་གྲོལ་བའི་ཡེ་ཤེས་མཐོང་བའི་བར་དང་།</s>
    <s id="551:5">སེམས་ཅན་ [78b.5]ཐམས་ཅད་ཀྱི་སྤྱིའི་ཚུལ་ཁྲིམས་ནས། སྤྱིའི་ཐོས་པ་དང་།</s>
    <s id="551:6">ཏིང་ངེ་འཛིན་དང་།</s>
    <s id="551:7">ཤེས་རབ་དང་།</s>
    <s id="551:8">རྣམ་པར་གྲོལ་བ་དང་།</s>
    <s id="551:9">རྣམ་པར་གྲོལ་བའི་ཡེ་ཤེས་མཐོང་བའི་བར་དང་།</s>
    <s id="551:10">གང་སེམས་ཅན་ཐམས་ཅད་ཀྱི་ཚུལ་ཁྲིམས་ཀྱི་རྒྱུ་འཐུན་པ་ལས་ཤིན་ཏུ་ལྷག་པ་ནས། ཐོས་པ་དང་། [78b.6]ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་བར་གྱི་རྒྱུ་འདྲ་བ་དང་།</s>
    <s id="551:11">གང་སེམས་ཅན་ཐམས་ཅད་ཀྱི་ཚུལ་ཁྲིམས་ཀྱི་རྒྱུ་འཐུན་པ་ལས་ཤིན་ཏུ་ལྷག་པ་ནས། ཐོས་པ་དང་། ཏིང་ངེ་འཛིན་དང་། ཤེས་རབ་དང་། རྣམ་པར་ [78b.7]གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་རྒྱུ་འཐུན་པ་ལས་ཤིན་ཏུ་ལྷག་པའི་བར་དང་།</s>
    <s id="551:12">གང་སེམས་ཅན་ཐམས་ཅད་ཀྱི་སྤྱོད་ལམ་དང་། སྤྱོད་པ་དང་། རྟུལ་བ་དེ་དག་ཐམས་ཅད་དང་།</s>
    <s id="551:13">བདག་གིས་བསོད་ནམས་དང་བསྒྲུན་ཅིང་ཡོངས་སུ་བཙལ་ན་བདག་དང་མཚུངས་ཤིང་ [79a.1]མཉམ་པ་ཡང་དག་པར་རྗེས་སུ་མི་མཐོང་ངོ་། །</s>
  </p>
  <p id="552">
    <s id="552:1">དེ་ཡང་སེམས་ཅན་ཐམས་ཅད་ཀྱི་རྩ་བ་ལ་ལྷག་པར་གནས་པ་ཡོངས་སུ་ཚོལ་ཏེ། </s>
  </p>
  <p id="553">
    <s id="553:1">དེས་ཐམས་ཅད་ཡོངས་སུ་བཙལ་ན་བདག་དང་མཚུངས་ཤིང་མཉམ་པ་ཡང་དག་པར་རྗེས་སུ་མི་མཐོང་ངོ་། །</s>
  </p>
  <p id="554">
    <s id="554:1">དེ་ལྟར་ཤཱ་རིའི་བུ་བྱང་ཆུབ་ [79a.2]སེམས་དཔའ་མྱུར་དུ་དེའི་སྐད་ཅིག་ཉིད་ལ་ལས་ཀྱི་རྣམ་པར་སྨིན་པས་གྲུབ་པའི་ཡེ་ཤེས་སྐྱེ་སྟེ། </s>
  </p>
  <p id="555">
    <s id="555:1">དེས་སེ་གོལ་གཏོགས་པ་སྲིད་ཀྱིས་སེམས་ཅན་ཐམས་ཅད་ཀྱི་སེམས་ཀྱི་རྣམ་པ་སྟོང་རབ་ཏུ་ཤེས་ཏེ།  དེས་ཐམས་ཅད་ཡོངས་སུ་བཙལ་ན་བདག་དང་མཚུངས་ཤིང་མཉམ་པ་ཡང་དག་ [79a.3]པར་རྗེས་སུ་མི་མཐོང་ངོ་། །</s>
  </p>
  <p id="556">
    <s id="556:1">བདག་བླ་མའི་གནས་ལ་གནས་པར་ཤེས་ཤིང་མ་བཟུང་བར་སེང་གེ་དང་། གླང་པོ་ཆེའི་འགྲོས་ལྟ་བུས་ས་ལ་གོམ་པ་བདུན་བོར་ཏེ། </s>
  </p>
  <p id="557">
    <s id="557:1">དེ་བྱང་ཆུབ་ཀྱི་སྙིང་པོ་གང་ན་བ་དེར་ལས་ཀྱི་རྣམ་པར་སྨིན་པ་མདུན་དུ་བྱས་ནས་གནས་ཏེ། </s>
  </p>
  <p id="558">
    <s id="558:1">བདག་ནི་འཇིག་རྟེན་གྱི་གཙོ་བོ། །[79a.4]བདག་ནི་འཇིག་རྟེན་གྱི་མཆོག་སྟེ།</s>
  </p>
  <p id="559">
    <s id="559:1">སྐྱེ་བ་དང་། རྒ་བ་དང་། ན་བ་དང་། །འཆབ་མཐར་བྱའོ། །</s>
  </p>
  <p id="560">
    <s id="560:1">སེམས་ཅན་སྐྱེ་བ་དང་། རྒ་བ་དང་། ན་བ་དང་། འཆི་བས་གཟིར་བ་རྣམས་ཐར་བར་བྱའོ། །ཆོས་བཟང་པོ་བསྟན་པར་བྱའོ་ཞེས་སྨྲས་ཏེ།</s>
  </p>
  <p id="561">
    <s id="561:1">ཤཱ་རིའི་བུ་བྱང་ཆུབ་སེམས་དཔས་ཚིག་དེ་སྨྲས་ [79a.5]མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དབྱངས་ཀྱིས་གོ་བར་བྱས་པར་འགྱུར། </s>
  </p>
  <p id="562">
    <s id="562:1">ས་གཡོ་བས་འཇིགས་ཤིང་སྤུ་ཟིང་ཞེས་བྱེད་པ་ཡང་འཇིག་རྟེན་དུ་འབྱུང་བར་འགྱུར་རོ། །</s>
    <s id="562:2">ལྷའི་རྔ་ཡང་རྒྱུན་མི་འཆད་པར་རྡུང་ངོ་། །</s>
  </p>
  <p id="563">
    <s id="563:1">ས་ཕྱོགས་གང་ན་བྱང་ཆུབ་སེམས་དཔའ་གནས་པར་ [79a.6]འགྱུར་བའི་ས་ཕྱོགས་དེར་འཁོར་ལོ་ཙམ་ཞིག་མི་གཡོའོ། །</s>
  </p>
  <p id="564">
    <s id="564:1">ཆུའི་ཕུང་པོ་གང་ལ་གནས་པའི་ཆུའི་ཕུང་པོ་དེ་རླུང་གིས་བསྐྱོད་པར་མི་འགྱུར་རོ། །</s>
    <s id="564:2">དེས་ཐམས་ཅད་དུ་བལྟས་ན་བདག་སྣང་བར་གྱུར་ཅིང་གནས་པར་མཐོང་ངོ་། །</s>
  </p>
  <p id="565">
    <s id="565:1">དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་ [79a.7]པར་སངས་རྒྱས་ན་དེ་ལ་སེམས་ཅན་ཐམས་ཅད་ཀྱི་བལྟ་བར་མི་ནུས་སོ། །</s>
  </p>
  <p id="566">
    <s id="566:1">འདི་ནི་བལྟར་མི་སྣང་བར་བྱེད་པའི་ཆོས་འཐོབ་པར་བྱེད་པ་བཞི་པ་སྟེ། </s>
  </p>
  <p id="567">
    <s id="567:1">ཤཱ་རིའི་བུ་བལྟར་མི་སྣང་བར་བྱེད་པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="567:2">དེ་ཅིའི་ཕྱིར་ཞེ་ན།</s>
  </p>
  <p id="568">
    <s id="568:1">ཇི་ལྟར་སློབ་དཔོན་གྱིས་ཚུར་ཤོག་ཤིག་ཅེས་བྱས་ [79b.1]ན་ཡང་འོང་།  སོང་ཤིག་ཅེས་བྱས་ན་ཡང་འགྲོ་བའི་ཕྱིར་རོ། །</s>
    <s id="568:2">དེ་དགེ་བའི་རྩ་བ་དེ་ཉིད་དང་ལྡན་པས་ཡང་བ་བཞི་འཐོབ་པར་འགྱུར་ཏེ།</s>
  </p>
  <p id="569">
    <s id="569:1">བཞི་གང་ཞེ་ན།</s>
    <s id="569:2">འདི་ལྟ་སྟེ།</s>
  </p>
  <p id="570">
    <s id="570:1">སངས་རྒྱས་བཅོམ་ལྡན་འདས་རྣམས་ཀྱིས་བསྟན་པ་མཚན་ཉིད་མ་ཚང་བ་མེད་ཅིང་སངས་རྒྱས་བཅོམ་ལྡན་འདས་ [79b.2]རྣམས་ཀྱི་ཆོས་བསྟན་པ་འབྲས་བུ་ཡོད་པ་ཡང་བ་དང་པོ་འདི་ཐོབ་བོ། །</s>
    <s id="570:2">དགེ་བའི་རྩ་བ་དེ་ཉིད་དང་ལྡན་པས་དེ་བཞིན་གཤེགས་པས་དགེ་སློང་ཚུར་ཤོག་ཅེས་གསུང་བར་འགྱུར་ཏེ། དགེ་སློང་ཚུར་ཤོག་ཅེས་བྱས་ན་སྐྲ་བྲེགས་པར་འགྱུར།</s>
  </p>
  <p id="571">
    <s id="571:1">ངུར་སྨྲིག་གྱོན་ཅིང་ལྷུང་བཟེད་ཐོགས་པར་ [79b.3]འགྱུར་ཏེ། </s>
  </p>
  <p id="572">
    <s id="572:1">ཡང་བ་གཉིས་པ་འདི་འཐོབ་བོ། །</s>
    <s id="572:2">དགེ་བའི་རྩ་བ་དེ་ཉིད་དང་ལྡན་པས་དེ་བཞིན་གཤེགས་པས་སེམས་ཅན་ཐམས་ཅད་ཀྱི་དུས་གསུམ་གྱི་སེམས་རབ་ཏུ་མཁྱེན་ཏེ། ཡང་བ་གསུམ་པ་འདི་འཐོབ་བོ། །</s>
    <s id="572:3">དགེ་བའི་རྩ་བ་དེ་ཉིད་དང་ལྡན་པས་དེ་བཞིན་གཤེགས་པ་སེམས་ཅན་ [79b.4]ཐམས་ཅད་ཀྱི་སྨན་ཇི་ལྟ་བ་བཞིན་དུ་རབ་ཏུ་མཁྱེན་ཏེ།</s>
  </p>
  <p id="573">
    <s id="573:1">ཡང་བ་བཞི་པ་འདི་འཐོབ་བོ། །དེ་དག་ནི་ཡང་བ་བཞི་སྟེ། </s>
  </p>
  <p id="574">
    <s id="574:1">དེ་ཅིའི་ཕྱིར་ཞེ་ན།</s>
    <s id="574:2">དེ་ལྟར་དེ་ལེགས་པར་ཞུགས་པས་སློབ་དཔོན་དང་མཁན་པོ་ལ་ཐ་ན་ཆུ་བུམ་པ་གང་ཙམ་ཡང་འབུལ་བའི་ཕྱིར་རོ། །</s>
    <s id="574:3">གཞན་ཡང་ཤཱ་རིའི་བུ་བྱང་ཆུབ་སེམས་ [79b.5]དཔའ་དགེ་བའི་རྩ་བ་དེ་ཉིད་དང་ལྡན་པས་གཞན་གྱིས་མི་ཚུགས་པའི་ཆོས་བཞི་འཐོབ་པར་འགྱུར་ཏེ།</s>
  </p>
  <p id="575">
    <s id="575:1">བཞི་གང་ཞེ་ན།</s>
    <s id="575:2">ཤཱ་རིའི་བུ་དེ་བཞིན་གཤེགས་པའི་སྐུ་ལ་མེ་དང་། མཚོན་དང་། དུག་གིས་ཚུགས་པ་ནི་གནས་མ་ཡིན་ཞིང་སྐབས་མེད་པ་དང་། ཕ་རོལ་གྱི་གནོད་པ་བྱས་པས་ [79b.6]འཆི་བའི་དུས་བྱེད་པར་འགྱུར་བ་དེ་ལྟ་བུའི་གནས་མེད་དོ། །</s>
  </p>
  <p id="576">
    <s id="576:1">ཕ་རོལ་གྱིས་མི་ཚུགས་པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="576:2">དེ་ཡང་ཕ་རོལ་གྱིས་མི་ཚུགས་པའི་ཆོས་བཞི་འཐོབ་པར་འགྱུར་ཏེ།</s>
  </p>
  <p id="577">
    <s id="577:1">བཞི་གང་ཞེ་ན།</s>
    <s id="577:2">ཤཱ་རིའི་བུ་སེམས་ཅན་ཐམས་ཅད་ཀྱིས་དེ་བཞིན་གཤེགས་པས་ [79b.7]མ་གསན་པའི་ཆོས་ཐ་ན་ཆོས་ཀྱི་ཚིག་གཅིག་ཙམ་ཡང་ཐོས་པར་བྱེད་ནུས་པ་གནས་མ་ཡིན་ཞིང་སྐབས་མེད་དེ།</s>
  </p>
  <p id="578">
    <s id="578:1">དེ་ལྟ་བུའི་གནས་མེད་དོ། །</s>
  </p>
  <p id="579">
    <s id="579:1">སེམས་ཅན་ཐམས་ཅད་ཀྱིས་ཐ་ན་སེམས་བསྐྱེད་པ་གཅིག་ཙམ་ཡང་མཉམ་པར་མ་བཞག་པའི་སེམས་རྙེད་པར་འགྱུར་བའི་བར་དུ་དེ་ལྟ་བུའི་ [80a.1]གནས་མེད་དོ། །</s>
  </p>
  <p id="580">
    <s id="580:1">གཞན་ཡང་ཤཱ་རིའི་བུ་དེ་བཞིན་གཤེགས་པ་ནི་རྟག་ཏུ་མཉམ་པར་བཞག་པ་སྟེ།  དེ་བཞིན་གཤེགས་པ་ནི་བྱམས་པ་ལ་གནས། སྙིང་རྗེ་ལ་གནས། དགའ་བ་གནས། བཏང་སྙོམས་ལ་གནས་སོ། །</s>
  </p>
  <p id="581">
    <s id="581:1">ཤཱ་རིའི་བུ་སེམས་ཅན་ཐམས་ཅད་ [80a.2]ཀྱིས་དེ་བཞིན་གཤེགས་པའི་ལུས་སམ། གཟུགས་ལ་མཚན་མར་འཛིན་ནུས་པ་ནི་གནས་མ་ཡིན་ཞིང་སྐབས་མེད་དེ། </s>
  </p>
  <p id="582">
    <s id="582:1">དེ་ལྟ་བུའི་གནས་མེད་དོ། །</s>
  </p>
  <p id="583">
    <s id="583:1">གཞན་གྱིས་མི་ཚུགས་པར་བྱེད་པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="583:2">ཤཱ་རིའི་བུ་འདི་ལྔ་ནི་དེ་བཞིན་གཤེགས་པའི་ཚད་མེད་ [80a.3]པར་བྱེད་པའི་ཆོས་སོ། །</s>
  </p>
  <p id="584">
    <s id="584:1">ལྔ་གང་ཞེ་ན།</s>
    <s id="584:2">ཤཱ་རིའི་བུ་དེ་བཞིན་གཤེགས་པའི་ཚུལ་ཁྲིམས་ཚད་མེད་པ་དང་།</s>
    <s id="584:3">ཤཱ་རིའི་བུ་དེ་བཞིན་གཤེགས་པའི་ཐོས་པ་ཚད་མེད་པ་དང་།</s>
    <s id="584:4">དེ་བཞིན་གཤེགས་པའི་ཏིང་ངེ་འཛིན་དང་།</s>
    <s id="584:5">ཤེས་རབ་ཀྱིས་རྣམ་པར་གྲོལ་བ་དང་།</s>
    <s id="584:6">རྣམ་པར་གྲོལ་བའི་ [80a.4]ཡེ་ཤེས་མཐོང་བ་ཚད་མེད་པ་སྟེ།</s>
  </p>
  <p id="585">
    <s id="585:1">ཤཱ་རིའི་བུ་ལྔ་པོ་དེ་དག་ནི་དེ་བཞིན་གཤེགས་པའི་ཚད་མེད་པར་བྱེད་པའི་ཆོས་སོ། །</s>
  </p>
  <p id="586">
    <s id="586:1">ཚུར་ཤོག་ཅེས་བྱས་ན་ཡང་འོང་བའི་དགེ་བའི་རྩ་བ་དེ་ཉིད་དང་ལྡན་པས་ཐོགས་པ་མེད་པའི་ཡེ་ཤེས་བཞི་འཐོབ་པར་འགྱུར་ཏེ། </s>
  </p>
  <p id="587">
    <s id="587:1">བཞི་གང་ཞེ་ན།</s>
    <s id="587:2">སངས་རྒྱས་བཅོམ་ [80a.5]ལྡན་འདས་རྣམས་འདས་པའི་དུས་ལ་མ་ཆགས་མ་ཐོགས་པའི་ཡེ་ཤེས་མཐོང་བ་འཇུག་པ་དང་།</s>
    <s id="587:3">སངས་རྒྱས་བཅོམ་ལྡན་འདས་རྣམས་མ་འོངས་པའི་དུས་ལ་མ་ཆགས་མ་ཐོགས་པའི་ཡེ་ཤེས་མཐོང་བ་འཇུག་པ་དང་།</s>
    <s id="587:4">སངས་རྒྱས་བཅོམ་ལྡན་འདས་རྣམས་ད་ལྟར་བྱུང་བའི་དུས་ལ་མ་ [80a.6]ཆགས་མ་ཐོགས་པའི་ཡེ་ཤེས་མཐོང་བ་འཇུག་པ་དང་།</s>
    <s id="587:5">དེ་བཞིན་གཤེགས་པའི་སེམས་མཉམ་པར་བསྒྲུབ་པ་སྟེ།</s>
  </p>
  <p id="588">
    <s id="588:1">སེམས་མཉམ་པར་བསྒྲུབ་པ་དེས་དེ་བཞིན་གཤེགས་པའི་དུས་གསུམ་མཉམ་པ་ཉིད་ཀྱི་ཡེ་ཤེས་དང་། ཡང་དག་པའི་ཡེ་ཤེས་དང་ལྡན་ནོ། །</s>
  </p>
  <p id="589">
    <s id="589:1">ཡང་དག་པའི་ཡེ་ [80a.7]ཤེས་དེས་གཞན་ལ་རག་མ་ལས། གཞན་གྱི་ཁར་མ་ལས་པར་ཆོས་ཐམས་ཅད་ཤེས་ཏེ། </s>
  </p>
  <p id="590">
    <s id="590:1">དེ་བཞིན་གཤེགས་པའི་ཡེ་ཤེས་བསམ་གྱིས་མི་ཁྱབ་བོ། །</s>
    <s id="590:2">བསམ་གྱིས་མི་ཁྱབ་པའི་ཡེ་ཤེས་དེ་དང་ལྡན་པས་རླུང་དང་། ཆར་རབ་ཏུ་མཁྱེན་ཏེ།</s>
  </p>
  <p id="591">
    <s id="591:1">རྗེས་སུ་འཐུན་པ་ཞེས་བྱ་བའི་རླུང་ལྡང་སྟེ། </s>
  </p>
  <p id="592">
    <s id="592:1">སེམས་ [80b.1]ཅན་ཇི་སྙེད་པས་ཅུང་ཟད་སོ་སོར་རྗེས་སུ་མྱོང་བར་འགྱུར་ཏེ། </s>
  </p>
  <p id="593">
    <s id="593:1">རླུང་དེའི་འཕང་དུ་རྒྱང་གྲགས་གསུམ་མོ། །</s>
    <s id="593:2">དེའི་སྟེང་གི་བར་སྣང་ལ་རླུང་སྤྲིན་ཅེས་བྱ་བའི་རླུང་ལྡང་སྟེ།</s>
  </p>
  <p id="594">
    <s id="594:1">དེའི་འཕང་དུ་རྒྱང་གྲགས་ལྔའོ། </s>
  </p>
  <p id="595">
    <s id="595:1">དེའི་སྟེང་གི་བར་སྣང་ལ་འཛོམས་པ་ཞེས་བྱ་བའི་རླུང་ལྡང་སྟེ། </s>
  </p>
  <p id="596">
    <s id="596:1">རླུང་དེའི་དཀྱིལ་འཁོར་ [80b.2]གྱི་འཕང་དུ་དཔག་ཚད་བཅུའོ། །</s>
  </p>
  <p id="597">
    <s id="597:1">དེའི་སྟེང་གི་བར་སྣང་ལ་སྐྱེ་བྲལ་ཞེས་བྱ་བའི་རླུང་ལྡང་སྟེ། </s>
  </p>
  <p id="598">
    <s id="598:1">རླུང་གི་དཀྱིལ་འཁོར་དེའི་འཕང་དུ་དཔག་ཚད་སུམ་ཅུའོ། །</s>
  </p>
  <p id="599">
    <s id="599:1">དེའི་སྟེང་གི་བར་སྣང་ལ་དེ་བཞིན་གཤེགས་པ་ཞེས་བྱ་བའི་རླུང་ལྡང་སྟེ། </s>
  </p>
  <p id="600">
    <s id="600:1">རླུང་གི་དཀྱིལ་འཁོར་དེའི་འཕང་དུ་དཔག་ཚད་བཞི་བཅུའོ། ། </s>
  </p>
  <p id="601">
    <s id="601:1">[80b.3]ཤཱ་རིའི་བུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་ཤེས་རབ་ལ་རྟོན་པ་སྟེ། </s>
  </p>
  <p id="602">
    <s id="602:1">རླུང་གི་དཀྱིལ་འཁོར་བྱེ་བ་སྟོང་ཕྲག་དྲུག་ཅུ་རྩ་བརྒྱད་རབ་ཏུ་མཁྱེན་ཏོ། །</s>
  </p>
  <p id="603">
    <s id="603:1">དེ་ལ་ཐ་མའི་རླུང་གི་དཀྱིལ་འཁོར་ཀུན་ཏུ་ཁྱབ་ཅེས་བྱ་སྟེ། </s>
  </p>
  <p id="604">
    <s id="604:1">གང་ལ་ས་ཆེན་པོ་གནས་པའི་ཆུའི་ཕུང་པོ་ [80b.4]འཕང་དུ་དཔག་ཚད་སྟོང་ཕྲག་དྲུག་ཅུ་རྩ་བརྒྱད་ཡོད་དེ། </s>
  </p>
  <p id="605">
    <s id="605:1">ས་ཆེན་པོའི་འཕང་དུ་ཡང་དཔག་ཚད་སྟོང་ཕྲག་དྲུག་ཅུ་རྩ་བརྒྱད་དོ། །</s>
  </p>
  <p id="606">
    <s id="606:1">དེ་ལྟར་ཤཱ་རིའི་བུ་གྲངས་དང་། བགྲང་བ་བསྟན་པས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཏེ། </s>
  </p>
  <p id="607">
    <s id="607:1">དེ་ན་ཕུང་པོ་ཆེན་པོ་ཞེས་བྱ་བའི་དེ་བཞིན་གཤེགས་ [80b.5]པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་བཞུགས་ཏེ་འཚོ་ཞིང་བཞེས་སོ། །</s>
  </p>
  <p id="608">
    <s id="608:1">དེའི་ཚེའི་ཚད་ནི་ལོ་བྱེ་བ་ཕྲག་སུམ་ཅུ་འོ། །</s>
  </p>
  <p id="609">
    <s id="609:1">དེའི་འཁོར་ཉན་ཐོས་ནི་བྱེ་བ་ཁྲག་ཁྲིག་ཕྲག་སུམ་ཅུ་སྟེ། </s>
  </p>
  <p id="610">
    <s id="610:1">ཐམས་ཅད་ཀྱང་དགྲ་བཅོམ་པ།</s>
    <s id="610:2">ཟག་པ་ཟད་པ།</s>
    <s id="610:3">ཉོན་མོངས་པ་མེད་པ།</s>
    <s id="610:4">དབང་ [80b.6]དང་ལྡན་པར་གྱུར་པ། སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པའི་བར་ཏུ་སྟེ།</s>
  </p>
  <p id="611">
    <s id="611:1">ཉན་ཐོས་ཆེན་པོ་རྣམས་ཀྱི་ཉན་ཐོས་འདུས་པ་ཆེན་པོ་ཡོད་དོ། །</s>
  </p>
  <p id="612">
    <s id="612:1">དེའི་བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཕྲག་བརྒྱ་བྱང་ཆུབ་སེམས་དཔའི་སྡེ་སྣོད་ཐོབ་པ།</s>
    <s id="612:2">དོན་ལ་ཤིན་ [80b.7]ཏུ་རྣམ་པར་ངེས་པ། ཐོས་པ་རྒྱ་མཚོ་ཆོས་སྨྲ་བ།</s>
    <s id="612:3">སྟོང་པ་ཉིད་ལ་གནས་པ། མཚན་མ་མེད་པ་ལ་གནས་པ། སྨོན་པ་མེད་པ་ལ་གནས་པ་ཆེན་པོ་ཤ་སྟག་འདུས་པ་ཡོད་དོ། །</s>
  </p>
  <p id="613">
    <s id="613:1">དེ་ཡོངས་སུ་མྱ་ངན་ལས་འདས་ནས་དམ་པའི་ཆོས་ལོ་སྟོང་དུ་གནས་པར་འགྱུར་རོ། །</s>
    <s id="613:2">ང་ཡོངས་སུ་མྱ་ངན་ལས་ [81a.1]འདས་ནས་ལོ་སྟོང་ན་དེ་ཡོངས་སུ་མྱ་ངན་ལས་འདའ་བར་འགྱུར་ཏེ།</s>
  </p>
  <p id="614">
    <s id="614:1">དེའི་རིང་བསྲེལ་ཡང་རྒྱས་པར་འགྱུར་རོ། །</s>
    <s id="614:2">འདི་ལྟ་སྟེ། དཔེར་ན། ང་ད་ལྟར་ཡོངས་སུ་མྱ་ངན་ལས་འདས་པའི་རིང་བསྲེལ་རབ་ཏུ་རྒྱས་པར་འགྱུར་བ་བཞིན་ནོ།</s>
  </p>
  <p id="615">
    <s id="615:1">ཤཱ་རིའི་བུ་དེ་བཞིན་གཤེགས་པ་ནི་ཡེ་ [81a.2]ཤེས་ཐོགས་པ་མེད་པ་སྟེ། </s>
  </p>
  <p id="616">
    <s id="616:1">དེ་བས་ཀྱང་ལྷག་པར་དེ་བཞིན་གཤེགས་པའི་ཡེ་ཤེས་དཔག་ཏུ་མེད་དོ། །རླུང་གི་དཀྱིལ་འཁོར་ཡོངས་སུ་ཁྱབ་པས་སངས་རྒྱས་ཀྱི་ཞིང་ཡོངས་སུ་ཁྱབ་བོ། །</s>
    <s id="616:2">ཤཱ་རིའི་བུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་ནད་ལྟར་དེ་བཞིན་གཤེགས་པ་མེད་པ་ཡང་ཡོད་དོ། །</s>
  </p>
  <p id="617">
    <s id="617:1">[81a.3]དེ་ན་རང་སངས་རྒྱས་བརྒྱ་ཕྲག་སྟོང་ཡོད་དེ། </s>
  </p>
  <p id="618">
    <s id="618:1">དེ་དག་ལ་སེམས་ཅན་རྣམས་དགེ་བའི་རྩ་བསྐྱེད་དོ། །</s>
  </p>
  <p id="619">
    <s id="619:1">ཤཱ་རིའི་བུ་དེ་བཞིན་གཤེགས་པ་ནི་ཡེ་ཤེས་ལ་རྟོན་པ་སྟེ། </s>
  </p>
  <p id="620">
    <s id="620:1">དེའི་ཡང་སྟེང་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་གཱའི་ཀླུང་གི་བྱེ་མ་དང་མཉམ་པ་ད་ལྟར་བྱུང་བ་ [81a.4]རྣམས་རབ་ཏུ་མཁྱེན་ཏོ། །</s>
  </p>
  <p id="621">
    <s id="621:1">དེ་བཞིན་དུ་ཕྱོགས་བཅུ་ཀུན་ཏུ་ཚད་མེད་གྲངས་མེད་གཞལ་དུ་མེད་དཔག་ཏུ་མེད་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་བྱུང་བ་དེ་དག་རབ་ཏུ་མཁྱེན་ཏེ།  སངས་རྒྱས་ཀྱི་ཞིང་ཚིག་པ་དེ་སྙེད་ཀྱང་རབ་ཏུ་མཁྱེན་ཏོ། །</s>
  </p>
  <p id="622">
    <s id="622:1">དེ་ [81a.5]སྐད་ཅེས་བཀའ་སྩལ་ནས།  བཅོམ་ལྡན་འདས་ལ་ཚེ་དང་ལྡན་པ་ཤཱ་རིའི་བུས་འདི་སྐད་ཅེས་གསོལ་ཏོ། །</s>
  </p>
  <p id="623">
    <s id="623:1">བཅོམ་ལྡན་འདས་དགེ་བའི་རྩ་བ་གང་དང་ལྡན་པས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འདི་ལྟ་བུར། སྒྲིབ་པ་མེད་པའི་ཡེ་ཤེས་དང་ལྡན། </s>
  </p>
  <p id="624">
    <s id="624:1">[81a.6]བཅོམ་ལྡན་འདས་ཀྱིས་བཀའ་སྩལ་པ་ཤཱ་རིའི་བུ་ང་དབང་ལ་རབ་ཏུ་གནས་ཏེ། </s>
  </p>
  <p id="625">
    <s id="625:1">ཆོས་ལ་གུས་པའི་འདུ་ཤེས་དང་།</s>
    <s id="625:2">རི་མོར་བྱས་ཏེ་སྨན་དུ་འདུ་ཤེས་པ་དང་།</s>
    <s id="625:3">རིན་པོ་ཆེར་འདུ་ཤེས་པ་དང་།</s>
    <s id="625:4">དཀོན་པར་འདུ་ཤེས་པ་དང་།</s>
    <s id="625:5">དགེ་བའི་རྩ་བར་འདུ་ཤེས་པ་དང་།</s>
    <s id="625:6">ཇི་ལྟ་བ་བཞིན་ཏུ་འདུ་ཤེས་ [81a.7]བསྐྱེད་ནས་</s>
  </p>
  <p id="626">
    <s id="626:1">གུས་པའི་འདུ་ཤེས་དང་།</s>
    <s id="626:2">ཆོས་སུ་འདུ་ཤེས་ཡོངས་སུ་བཟུང་བ་ལ་གནས་ཏེ།</s>
  </p>
  <p id="627">
    <s id="627:1">ཤཱ་རིའི་བུ་དེ་ལྟར་དེ་བཞིན་གཤེགས་པའི་ཡེ་ཤེས་འབར་བས། ཤཱ་རིའི་བུ་དེ་བཞིན་གཤེགས་པས་ཤིན་ཏུ་མང་པོ་དང་དེ་བས་ཀྱང་ལྷག་པར་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་རྒྱུན་མི་འཆད། </s>
  </p>
  <p id="628">
    <s id="628:1">[81b.1]དཔག་ཏུ་མེད། གྲངས་མེད།  གཞལ་དུ་མེད། བརྗོད་དུ་མེད་པར་རབ་ཏུ་མཁྱེན་ཏོ། །</s>
  </p>
  <p id="629">
    <s id="629:1">ཚུར་ཤོག་ཅེས་བྱས་ན་ཡང་འོང་བའི་དབང་དེས་སེ་གོལ་གཏོགས་པ་སྲིད་ཀྱིས་དེ་བཞིན་གཤེགས་པ་སངས་རྒྱས་ཀྱི་ཞིང་གང་གཱའི་ཀླུང་གི་བྱེ་མ་དང་མཉམ་པར་འཆག་ཅིང་སླར་ཡང་འོང་ངོ་། །</s>
  </p>
  <p id="630">
    <s id="630:1">ཤཱ་རིའི་ [81b.2]བུ་ངས་མོས་པས་ཐོས་པ་བཟུང་བས་དེ་ཉིད་ཀྱིས།</s>
    <s id="630:2">མྱུར་དུ་རྣམ་པར་གྲོལ་བ་ཐོབ་སྟེ།</s>
  </p>
  <p id="631">
    <s id="631:1">རྣམ་པར་གྲོལ་བ་དེས་ཤིན་ཏུ་རྣམ་པར་གྲོལ་ལོ། །</s>
    <s id="631:2">ཅི་ལས་རྣམ་པར་གྲོལ་ཞེ་ན།</s>
  </p>
  <p id="632">
    <s id="632:1">སྡུག་བསྔལ་ཐམས་ཅད་ལས་ཤིན་ཏུ་རྣམ་པར་གྲོལ་ལོ། །</s>
    <s id="632:2">ཤཱ་རིའི་བུ་གང་ལ་ལས་གུས་པའི་གནས་བཞི་ཐོབ་པ་ཙམ་གྱིས་དང་བ་ [81b.3]ཐོབ་ནས་</s>
    <s id="632:3">ཇི་ལྟར་སངས་རྒྱས་ཀྱི་ཆོས་དང་འབྲལ་བར་མི་འགྱུར་བ་དེ་ལྟར་གནས།</s>
    <s id="632:4">དེ་བཞིན་དུ་གནས་དེ་ལྟ་བུའི་ཚུལ་དུ་གནས་པར་བྱའོ། །</s>
  </p>
  <p id="633">
    <s id="633:1">སྙམ་དུ་སེམས་བསྐྱེད་ན་ཡང་འདི་ལྟ་བུའི་མདོ་སྡེའི་ཆོས་ཀྱི་རྣམ་གྲངས་ཀྱི་ཚིག་དང་ཡི་གེ་མི་འཛིན་ཀྱང་དེ་</s>
    <s id="633:2">དགེ་བའི་རྩ་བ་དེ་ཉིད་ཀྱིས་ཤེས་རབ་བྱེད་པའི་ [81b.4]ཆོས་བཞི་འཐོབ་པར་འགྱུར་ཏེ།</s>
  </p>
  <p id="634">
    <s id="634:1">བཞི་གང་ཞེ་ན།</s>
    <s id="634:2">ཤེས་རབ་ཅན་ཤེས་རབ་ཆེན་པོ་དང་ལྡན་པར་འགྱུར་བ་དང་།</s>
    <s id="634:3">ཤེས་རབ་ཅན་སངས་རྒྱས་མཐོང་ཞིང་ཕྲད་ནས་</s>
  </p>
  <p id="635">
    <s id="635:1">མཉེས་པར་བྱེད་པ་དང་།</s>
    <s id="635:2">ཤེས་རབ་ཅན་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་བ་དང་།</s>
    <s id="635:3">ཤེས་རབ་ཅན་བླ་ན་མེད་པ་ [81b.5]ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བ་སྟེ།</s>
  </p>
  <p id="636">
    <s id="636:1">ཤེས་རབ་བྱེད་པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="636:2">དེ་མང་པོར་བྱེད་པའི་ཆོས་བཞི་འཐོབ་པར་འགྱུར་ཏེ།</s>
  </p>
  <p id="637">
    <s id="637:1">བཞི་གང་ཞེ་ན།</s>
    <s id="637:2">མིར་འགྱུར་བ་མང་པོ་རྙེད་པ་དང་།</s>
    <s id="637:3">སངས་རྒྱས་འབྱུང་བ་མཉེས་པར་བྱེད་པ་མང་པོ་དང་།</s>
    <s id="637:4">དད་ [81b.6]པས་ཁྱིམ་ནས་ཁྱིམ་མེད་པར་རབ་ཏུ་འབྱུང་བ་མང་པོ་དང་།</s>
    <s id="637:5">བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་མང་པོ་སྟེ།</s>
  </p>
  <p id="638">
    <s id="638:1">མང་པོར་བྱེད་པའི་ཆོས་བཞི་པོ་དེ་དག་འཐོབ་པར་འགྱུར་རོ། །</s>
    <s id="638:2">དེ་ཡན་ལག་བཞི་རྗེས་སུ་འཐོབ་པར་འགྱུར་ཏེ།</s>
  </p>
  <p id="639">
    <s id="639:1">བཞི་གང་ཞེ་ན།</s>
    <s id="639:2">འཁོར་ལོས་ [81b.7]སྒྱུར་བའི་ཡན་ལག་རྗེས་སུ་འཐོབ་སྟེ། འཁོར་ལོས་སྒྱུར་བའི་རྒྱལ་པོར་འགྱུར་བ་དང་།</s>
    <s id="639:3">ཚངས་པའི་འཇིག་རྟེན་དུ་ཚངས་པར་འགྱུར་བ་དང་།</s>
    <s id="639:4">ལྷའི་དབང་པོ་བརྒྱ་བྱིན་དུ་འགྱུར་བ་དང་།</s>
    <s id="639:5">བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས།</s>
  </p>
  <p id="640">
    <s id="640:1">ཆོས་ཐམས་ཅད་ཡོངས་ [82a.1]སུ་རྫོགས་པ་རྗེས་སུ་འཐོབ།  སྟོབས་བསྔགས་པ་རྗེས་སུ་འཐོབ།  སེམས་ཅན་ཡོངས་སུ་རྟོགས་པའི་ཡེ་ཤེས་རྗེས་སུ་འཐོབ།</s>
  </p>
  <p id="641">
    <s id="641:1">རྫུ་འཕྲུལ་གྱི་སྤྱོད་ཡུལ་ཡང་རབ་ཏུ་མཁྱེན་ཅིང་ལྷར་བཅས་པའི་འཇིག་རྟེན་གྱི་མིག་ཏུ་འགྱུར་རོ། །</s>
    <s id="641:2">དེ་ནས་བཅོམ་ལྡན་འདས་ཀྱིས་དོན་དེ་ཉིད་རྒྱ་ [82a.2]ཆེར་རབ་ཏུ་བསྟན་པའི་ཕྱིར། དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="642">
    <s id="642:1">འཇིག་རྟེན་གྱི་ནི་སྐྱབས་དང་མིག །</s>
    <s id="642:2">སེམས་ཅན་ཀུན་གྱི་དམ་པ་སྟེ། །</s>
  </p>
  <p id="643">
    <s id="643:1">གང་རེག་མྱ་ངན་འདའ་འགྱུར་བའི། །</s>
    <s id="643:2">གསོ་བ་ཐམས་ཅད་རབ་ཏུ་ཤེས། །</s>
  </p>
  <p id="644">
    <s id="644:1">ཚུར་ཤོག་ཅེས་བྱས་འོང་གྱུར་པའི། །རྣམ་པར་སྨིན་ [82a.3]པ་འདི་འདྲ་སྟེ། །</s>
  </p>
  <p id="645">
    <s id="645:1">ནམ་ཡང་སྡུག་བསྔལ་མི་འགྱུར་ཞིང་། །</s>
    <s id="645:2">བཀའ་བློ་མི་བདེར་ཡོང་མི་འགྱུར། །</s>
  </p>
  <p id="646">
    <s id="646:1">ལྷ་ཡི་ནང་དུ་མྱུར་འགྲོ་ཞིང་། །མི་ཡི་ནང་དུའང་མྱུར་དུ་འགྲོ། །</s>
  </p>
  <p id="647">
    <s id="647:1">སངས་རྒྱས་དག་ཀྱང་མྱུར་མཐོང་ཞིང་། །</s>
    <s id="647:2">མི་ཁོམ་རྣམ་པར་སྤོང་བར་འགྱུར། །</s>
  </p>
  <p id="648">
    <s id="648:1">འབྱོར་ཅིང་ནོར་ཡང་ཆེན་པོར་ [82a.4]འགྱུར། །</s>
  </p>
  <p id="649">
    <s id="649:1">གཏེར་གྱི་རྣམས་ནི་མང་མཐོང་ཞིང་། །</s>
    <s id="649:2">གང་དུ་ལག་པ་བཅུག་པ་རྣམས། །</s>
    <s id="649:3">ཐམས་ཅད་རིན་ཆེན་གང་བར་འགྱུར། །</s>
  </p>
  <p id="650">
    <s id="650:1">ཡན་ལག་བརྒྱད་ཀྱི་ཆུས་གང་བའི། །</s>
    <s id="650:2">རྫིང་བུ་རབ་ཏུ་བསགས་པར་འགྱུར། །</s>
  </p>
  <p id="651">
    <s id="651:1">ནམ་ཡང་མྱ་ངན་མི་མྱོང་སྟེ། །</s>
  </p>
  <p id="652">
    <s id="652:1">བཀའ་བློ་བདེ་བའི་འབྲས་བུ་འདི། །</s>
    <s id="652:2">[82a.5]ཐིང་བོ་ཞ་བོར་མི་འགྱུར་ཞིང་། །རྐང་པ་འཁུམས་དང་འབུབ་པ་དང་། །ཡན་ལག་སྐམ་པར་མི་འགྱུར་ཞིང་། །ཡན་ལག་ཉམས་པར་མི་འགྲོའོ། །སོར་མོ་དགུ་བར་མི་འགྱུར་ཞིང་། །</s>
    <s id="652:3">སྒུར་པོ་ཞར་བར་མི་འགྱུར་རོ། །གླང་པོའི་མགོ་ལྟར་མི་འགྱུར་ཏེ། །</s>
  </p>
  <p id="653">
    <s id="653:1">བཀའ་བློ་བདེ་བའི་འབྲས་བུ་ [82a.6]འདི། །</s>
    <s id="653:2">དེ་ཡི་ཡན་ལག་རྒྱས་ཤིང་དཀར། །</s>
    <s id="653:3">ལྕགས་ཀྱི་དངོས་པོ་འདྲ་བར་འགྱུར། །</s>
  </p>
  <p id="654">
    <s id="654:1">རབ་ཏུ་མཛེས་ཤིང་བལྟ་ན་སྡུག །</s>
    <s id="654:2">ཁ་དོག་ལྡན་ཞིང་མཛེས་པར་གནས། །</s>
    <s id="654:3">ལྷ་ཡིས་མངོན་པར་མཆོད་པར་འགྱུར། །</s>
  </p>
  <p id="655">
    <s id="655:1">མི་རྣམས་ཤིན་ཏུ་བསྟི་སྟང་བྱེད། །</s>
    <s id="655:2">ཀླུ་རྣམས་ཀྱིས་ནི་མངོན་མཆོད་འགྱུར། །</s>
  </p>
  <p id="656">
    <s id="656:1">[82a.7]བཀའ་བློ་བདེ་བའི་འབྲས་བུ་འདི། །</s>
    <s id="656:2">ངན་འགྲོ་ཐམས་ཅད་སྤངས་ནས་ནི། །</s>
    <s id="656:3">མི་དེ་མཐོ་རིས་འགྲོ་བར་འགྱུར། །</s>
  </p>
  <p id="657">
    <s id="657:1">མྱུར་དུ་བྱང་ཆུབ་འཚང་རྒྱ་སྟེ། །</s>
  </p>
  <p id="658">
    <s id="658:1">བཀའ་བློ་བདེ་བའི་འབྲས་བུ་འདི། །</s>
    <s id="658:2">མི་དེས་སེམས་ཅན་ཐམས་ཅད་ཀྱི། །སེམས་རྣམས་ཐམས་ཅད་རབ་ཏུ་ཤེས། །</s>
  </p>
  <p id="659">
    <s id="659:1">གོམ་པ་དག་ནི་ [82b.1]བདུན་བོར་ནས། །</s>
  </p>
  <p id="660">
    <s id="660:1">འཇིག་རྟེན་དབྱངས་ཀྱིས་གོ་བར་བྱེད། །</s>
  </p>
  <p id="661">
    <s id="661:1">དེ་ཡི་ཡེ་ཤེས་མཆོག་འགྱུར་ཞིང་། །</s>
    <s id="661:2">ཤེས་རབ་དག་ཀྱང་མཆོག་ཏུ་འགྱུར། །</s>
  </p>
  <p id="662">
    <s id="662:1">རྣམ་པར་གྲོལ་བ་མཆོག་འགྱུར་ཏེ། །</s>
  </p>
  <p id="663">
    <s id="663:1">སེམས་ཅན་རྣམས་ནི་ཀུན་གྱི་མཆོག །</s>
    <s id="663:2">ཤེས་རབ་ཀྱིས་ནི་ཤེས་རབ་སྦྱོང་། །ཤེས་རབ་ཡེ་ཤེས་གནས་ [82b.2]པ་སྟེ། །ཤེས་རབ་ཡེ་ཤེས་རྣམ་པར་གྲོལ། །</s>
  </p>
  <p id="664">
    <s id="664:1">སངས་རྒྱས་ཀུན་གྱིས་བརྙེས་པ་ཡིན། །</s>
  </p>
  <p id="665">
    <s id="665:1">ཤེས་རབ་ཀྱིས་ནི་རང་བཞིན་ཤེས། །</s>
    <s id="665:2">ཡེ་ཤེས་ཀྱིས་ནི་ཤེས་བྱ་ཤེས། །</s>
  </p>
  <p id="666">
    <s id="666:1">གང་དག་ཤེས་རབ་ཡེ་ཤེས་དག །</s>
    <s id="666:2">ཐམས་ཅད་དེ་ལ་དཀོན་མི་འགྱུར། །</s>
  </p>
  <p id="667">
    <s id="667:1">འདི་འདྲའི་དགེ་བ་འདི་དག་གི །དོན་ [82b.3]ནི་ཁྱོད་ལ་ངས་བཤད་དོ། །</s>
  </p>
  <p id="668">
    <s id="668:1">དེ་ནི་མོས་པ་ཆུང་བ་ཡི། །སེམས་ཅན་རྣམས་ཀྱི་དོན་མ་ཡིན། །</s>
    <s id="668:2">གཏི་མུག་གིས་ནི་རྨོངས་པ་དང་། །</s>
    <s id="668:3">སྡིག་པས་མངོན་པར་གཙེས་པ་རྣམས། །</s>
    <s id="668:4">ཞེ་སྡང་ཁྲོ་བ་བསྐྱེད་བྱས་ནས། །</s>
    <s id="668:5">ཆོས་ལ་གུས་པར་མི་འགྱུར་རོ། །</s>
    <s id="668:6">ནམ་ཞིག་སེམས་ཅན་མོས་ཆུང་ [82b.4]ཚེ། །</s>
    <s id="668:7">འདི་འདྲ་བ་ཡི་ཆོས་འབྱུང་སྟེ། །དེ་ན་ཕྱིར་ཞིང་གཅིག་ལ་གཅིག །གུས་པ་བྱེད་པར་མི་འགྱུར་ཏེ། །</s>
  </p>
  <p id="669">
    <s id="669:1">གང་ཚེ་སེམས་ཅན་མི་གུས་ཤིང་། །</s>
    <s id="669:2">ཁྲོ་བའི་ཉེས་ལ་ཡིད་དགའ་སྟེ། །ཀུན་ནས་ཉོན་མོངས་སེམས་ཀྱིས་ཀྱང་། །</s>
    <s id="669:3">དེ་དག་བདག་ཅག་དགྲ་བཅོམ་འཛེར། །</s>
    <s id="669:4">གནས་ [82b.5]བརྟན་གང་དག་རྒས་པ་དང་། །རྒས་ཤིང་འཁོགས་པ་གཏུགས་པ་དག །</s>
    <s id="669:5">དེ་དག་འཆི་བའི་དུས་བྱེད་ཚེ། །སྲིད་པའི་ཐ་མར་གྱུར་ཅེས་ཟེར། །</s>
  </p>
  <p id="670">
    <s id="670:1">གནས་བརྟན་གང་དག་རྒས་པ་དང་། །རྒས་ཤིང་འཁོགས་པ་གཏུགས་པ་དག །</s>
    <s id="670:2">དགྲ་བཅོམ་བསོད་སྙོམས་ཟོས་གྱུར་ནས། །</s>
  </p>
  <p id="671">
    <s id="671:1">སེམས་ཅན་ [82b.6]དམྱལ་བར་མྱུར་དུ་འགྲོ། །</s>
  </p>
  <p id="672">
    <s id="672:1">དེ་དག་ཚུལ་ཁྲིམས་རབ་དཀོན་ན། །</s>
  </p>
  <p id="673">
    <s id="673:1">དགྲ་བཅོམ་པར་ལྟ་ག་ལ་འགྱུར། །</s>
  </p>
  <p id="674">
    <s id="674:1">དད་པས་མཆོད་རྟེན་བྱེད་འགྱུར་ཏེ། །</s>
  </p>
  <p id="675">
    <s id="675:1">དེ་དག་ངན་འགྲོ་རྣམས་སུ་འགྲོ །</s>
  </p>
  <p id="676">
    <s id="676:1">ཤཱ་རིའི་བུ་དེ་ལྟར་ཚུལ་ཁྲིམས་སྤྱོད་པའི་བྱང་ཆུབ་སེམས་དཔའི་སྡེ་སྣོད་ཀྱི་དོན་གྱི་ཕྱིར་སློབ་ [82b.7]དཔོན་ལ་བསྙེན་བཀུར་དང་། །རིམ་གྲོ་བྱེད་པ་ནི་འདི་འདྲ་བའི་ཕན་ཡོན་དེ་དག་དང་། །དེ་བས་ཀྱང་ལྷག་པ་དཔག་ཏུ་མེད། །བསམ་གྱི་མི་ཁྱབ། །ཚད་མེད་པ་འཐོབ་པར་འགྱུར་རོ། །</s>
    <s id="676:2">དེ་ལྟར་ཤཱ་རིའི་བུ་བྱང་ཆུབ་སེམས་དཔའི་སྡེ་སྣོད་ལ་རབ་ཏུ་གནས་པའི་བྱང་ཆུབ་སེམས་དཔའ་རབ་ཏུ་དབང་དུ་གྱུར་པ། [83a.1]ཚུལ་ཁྲིམས་ཡོངས་སུ་དག་པ།</s>
    <s id="676:3">བྱང་ཆུབ་སེམས་དཔའི་སྤྱད་པ་སྤྱོད་དོ། །</s>
  </p>
  <p id="677">
    <s id="677:1">དེ་ལ་ཚུལ་ཁྲིམས་ཡོངས་སུ་དག་པ་གང་ཞེ་ན། </s>
  </p>
  <p id="678">
    <s id="678:1">ཤཱ་རིའི་བུ་རྣམ་པ་བཅུས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱའོ། །</s>
  </p>
  <p id="679">
    <s id="679:1">བཅུ་གང་ཞེ་ན།</s>
    <s id="679:2">སེམས་ཅན་ཐམས་ཅད་ལ་མི་ [83a.2]འཚེ་བ་ཡིན།</s>
  </p>
  <p id="680">
    <s id="680:1">གཞན་གྱི་རྫས་ལ་མི་རྐུ་བ་ཡིན། </s>
  </p>
  <p id="681">
    <s id="681:1">གཞན་གྱི་ཆུང་མ་སྤངས་པ་ཡིན། </s>
  </p>
  <p id="682">
    <s id="682:1">སེམས་ཅན་ཐམས་ཅད་ལ་མི་སླུ་བ་ཡིན། </s>
  </p>
  <p id="683">
    <s id="683:1">གཞན་གྱི་གཡོག་འཐུན་པ་ལ་ཕྲ་མ་མི་ཟེར་བ་ཡིན། </s>
  </p>
  <p id="684">
    <s id="684:1">ཚིག་དྲག་པོ་བཟོད་པའི་ཕྱིར་ངག་མི་རྩུབ་པ་ཡིན། </s>
  </p>
  <p id="685">
    <s id="685:1">ཚིག་བསྡམས་པས་ཚིག་འཁྱལ་པ་སྤངས་པ་ [83a.3]ཡིན། </s>
  </p>
  <p id="686">
    <s id="686:1">གཞན་གྱི་ལོངས་སྤྱོད་ལ་ང་ཡིར་མི་འཛིན་པས་བརྣབ་སེམས་མེད་པ་ཡིན། </s>
  </p>
  <p id="687">
    <s id="687:1">ཚིག་ངན་པར་སྨྲས་པ་བཟོད་པས་གནོད་སེམས་སྤངས་པ་ཡིན། </s>
  </p>
  <p id="688">
    <s id="688:1">ལྷ་གཞན་མི་འདོད་པས་ལོག་པར་ལྟ་བ་སྤངས་པ་ཡིན་ཏེ། </s>
  </p>
  <p id="689">
    <s id="689:1">ཤཱ་རིའི་བུ་རྣམ་པ་བཅུ་པོ་དེ་དག་གིས་བྱང་ཆུབ་སེམས་དཔའི་ཚུལ་ཁྲིམས་ [83a.4]ཡོངས་སུ་དག་པར་རིག་པར་བྱའོ། །</s>
  </p>
  <p id="690">
    <s id="690:1">ཤཱ་རིའི་བུ་གཞན་ཡང་རྣམ་པ་བཅུས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱ་སྟེ། </s>
  </p>
  <p id="691">
    <s id="691:1">བཅུ་གང་ཞེ་ན།</s>
    <s id="691:2">མི་ཤེས་པ་མི་འདོད་པས་མ་ཉམས་པའི་ཚུལ་ཁྲིམས་ཡིན།</s>
  </p>
  <p id="692">
    <s id="692:1">ངན་པར་སྐྱེ་བ་ཡོངས་སུ་སྤངས་པས་སྐྱོན་མེད་པའི་ཚུལ་ཁྲིམས་ [83a.5]ཡིན། </s>
  </p>
  <p id="693">
    <s id="693:1">ཉོན་མོངས་པ་ཐམས་ཅད་དང་མ་འདྲེས་པས་འདྲེན་མ་མ་ཡིན་པའི་ཚུལ་ཁྲིམས་ཡིན། </s>
  </p>
  <p id="694">
    <s id="694:1">གཅིག་ཏུ་དཀར་པོའི་ཆོས་རྣམ་པར་སྤེལ་བས་སྲ་སྲེ་མེད་པའི་ཚུལ་ཁྲིམས་ཡིན། </s>
  </p>
  <p id="695">
    <s id="695:1">ཇི་ལྟར་འདོད་པ་བཞིན་དུ་འགྲོ་བས་རང་དབང་གི་ཚུལ་ཁྲིམས་ཡིན། </s>
  </p>
  <p id="696">
    <s id="696:1">མཁས་པས་མ་སྨད་པས་བསྔགས་ [83a.6]པའི་ཚུལ་ཁྲིམས་ཡིན། </s>
  </p>
  <p id="697">
    <s id="697:1">ཉེས་པ་ཐམས་ཅད་མི་སྒྲུབ་པས་མ་སྨད་པའི་ཚུལ་ཁྲིམས་ཡིན། </s>
  </p>
  <p id="698">
    <s id="698:1">དབང་པོ་བསྲུངས་པས་ཤིན་ཏུ་སྦས་པའི་ཚུལ་ཁྲིམས་ཡིན། </s>
  </p>
  <p id="699">
    <s id="699:1">དྲན་པ་དང་། ཤེས་བཞིན་གྱི་ཕྱིར་ཤིན་ཏུ་བསྲུངས་པའི་ཚུལ་ཁྲིམས་ཡིན་ཏེ། </s>
  </p>
  <p id="700">
    <s id="700:1">ཤཱ་རིའི་བུ་རྣམ་པ་བཅུ་པོ་དེ་དག་གིས་བྱང་ཆུབ་ [83a.7]སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱའོ། །</s>
  </p>
  <p id="701">
    <s id="701:1">ཤཱ་རིའི་བུ་གཞན་ཡང་རྣམ་པ་བཅུས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱ་སྟེ། </s>
  </p>
  <p id="702">
    <s id="702:1">བཅུ་གང་ཞེ་ན།</s>
    <s id="702:2">རུང་བའི་ཚོད་ཤེས་པས་འདོད་པ་ཉུང་བའི་ཚུལ་ཁྲིམས་ཡིན།</s>
  </p>
  <p id="703">
    <s id="703:1">འདོད་པ་སྤོང་བས་ཆོག་ [83b.1]ཤེས་པའི་ཚུལ་ཁྲིམས་ཡིན། </s>
  </p>
  <p id="704">
    <s id="704:1">ལུས་དང་སེམས་རབ་ཏུ་དབེན་པས་ནན་ཏན་གྱི་ཚུལ་ཁྲིམས་ཡིན། </s>
  </p>
  <p id="705">
    <s id="705:1">འདུ་འཛི་ལ་སྨོད་པས་དགོན་པར་གནས་པའི་ཚུལ་ཁྲིམས་ཡིན། </s>
  </p>
  <p id="706">
    <s id="706:1">བདག་གི་ཁར་ལས་པའི་དགེ་བའི་རྩ་བ་བསྒྲུབ་པའི་ཕྱིར་སྦྱངས་པའི་ཡོན་ཏན་དང་། ཡོ་བྱད་བསྙུངས་པའི་ཚུལ་ཁྲིམས་ [83b.2]ཡིན། </s>
  </p>
  <p id="707">
    <s id="707:1">ཕ་རོལ་གྱི་གདོང་དུ་མི་ལྟ་བས་འཕགས་པའི་རིགས་ལ་དགའ་བའི་ཚུལ་ཁྲིམས་ཡིན། </s>
  </p>
  <p id="708">
    <s id="708:1">ལྷ་དང་མི་རྣམས་ལ་མི་སླུ་བས་ཇི་ལྟར་སྨྲས་པ་དེ་ལྟར་བྱེད་པའི་ཚུལ་ཁྲིམས་ཡིན། </s>
  </p>
  <p id="709">
    <s id="709:1">རང་གི་སེམས་ངེས་པར་རྟོག་པས་བདག་གི་འཁྲུལ་པ་ལ་སོ་སོར་རྟོག་པའི་ཚུལ་ཁྲིམས་ཡིན། </s>
  </p>
  <p id="710">
    <s id="710:1">ཕ་རོལ་གྱི་སེམས་ [83b.3]སྲུང་བས་གཞན་གྱི་འཁྲུལ་པ་ལ་ཉེས་པར་མི་ལྟ་བའི་ཚུལ་ཁྲིམས་ཡིན། </s>
  </p>
  <p id="711">
    <s id="711:1">བསྡུ་བའི་དངོས་པོ་རྗེས་སུ་མི་གཏོང་བས་སེམས་ཅན་ཡོངས་སུ་སྨིན་པར་བྱེད་པའི་ཚུལ་ཁྲིམས་ཡིན་ཏེ། </s>
  </p>
  <p id="712">
    <s id="712:1">ཤཱ་རིའི་བུ་རྣམ་པ་བཅུ་པོ་དེ་དག་གིས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱའོ། ། </s>
  </p>
  <p id="713">
    <s id="713:1">[83b.4]ཤཱ་རིའི་བུ་གཞན་ཡང་རྣམ་པ་བཅུས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱ་སྟེ། </s>
  </p>
  <p id="714">
    <s id="714:1">བཅུ་གང་ཞེ་ན།</s>
    <s id="714:2">འདི་ལྟ་སྟེ།</s>
  </p>
  <p id="715">
    <s id="715:1">ཐ་བའི་སེམས་མེད་པས་སངས་རྒྱས་ལ་དད་པའི་ཚུལ་ཁྲིམས་ཡིན། </s>
  </p>
  <p id="716">
    <s id="716:1">དམ་པའི་ཆོས་སྲུང་བས་ཆོས་ལ་དད་པའི་ཚུལ་ཁྲིམས་ཡིན། </s>
  </p>
  <p id="717">
    <s id="717:1">འཕགས་ [83b.5]པ་འདུས་པ་ལ་གུས་པས་དགེ་འདུན་ལ་དད་པའི་ཚུལ་ཁྲིམས་ཡིན། </s>
  </p>
  <p id="718">
    <s id="718:1">སངས་རྒྱས་དང་བྱང་ཆུབ་སེམས་དཔའ་ཡིད་ལ་བྱེད་པ་དང་མ་བྲལ་བས་འདུད་པའི་ཚུལ་ཁྲིམས་ཡིན། </s>
  </p>
  <p id="719">
    <s id="719:1">བྱང་ཆུབ་ཀྱི་ཡན་ལག་གི་ཚོགས་བསགས་པས་དགེ་བའི་བཤེས་གཉེན་ལ་བསྟེན་པའི་ཚུལ་ཁྲིམས་ཡིན། </s>
  </p>
  <p id="720">
    <s id="720:1">མི་དགེ་ [83b.6]བའི་ཆོས་ཐམས་ཅད་ཡོངས་སུ་སྤངས་པས་སྡིག་པའི་གྲོགས་པོ་ཡོངས་སུ་སྤོང་བའི་ཚུལ་ཁྲིམས་ཡིན། </s>
  </p>
  <p id="721">
    <s id="721:1">སེམས་ཅན་ཐམས་ཅད་ཡོངས་སུ་སྨིན་པར་བྱེད་པས་བྱམས་པའི་ཚུལ་ཁྲིམས་ཡིན། </s>
  </p>
  <p id="722">
    <s id="722:1">ཉམ་ཐག་པར་གྱུར་པའི་སེམས་ཅན་ཡོངས་སུ་སྨིན་པར་བྱེད་པས་སྙིང་རྗེའི་ཚུལ་ཁྲིམས་ཡིན། </s>
  </p>
  <p id="723">
    <s id="723:1">ཆོས་ལ་ [83b.7]དགའ་ཞིང་རབ་ཏུ་མོས་པས་དགའ་བའི་ཚུལ་ཁྲིམས་ཡིན། </s>
  </p>
  <p id="724">
    <s id="724:1">རྗེས་སུ་ཆགས་པ་དང་། ཁོང་ཁྲོ་བ་སྤངས་པས་བཏང་སྙོམས་ཀྱི་ཚུལ་ཁྲིམས་ཡིན་ཏེ། </s>
  </p>
  <p id="725">
    <s id="725:1">ཤཱ་རིའི་བུ་རྣམ་པ་བཅུ་པོ་དེ་དག་གིས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱའོ། །</s>
  </p>
  <p id="726">
    <s id="726:1">ཤཱ་རིའི་བུ་གཞན་ཡང་ [84a.1]རྣམ་པ་བཅུས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱ་སྟེ། </s>
  </p>
  <p id="727">
    <s id="727:1">བཅུ་གང་ཞེ་ན།</s>
    <s id="727:2">སེམས་ཅན་ཡོངས་སུ་སྨིན་པར་བྱེད་པས་སྦྱིན་པའི་ཚུལ་ཁྲིམས་ཡིན།</s>
  </p>
  <p id="728">
    <s id="728:1">སེམས་ཀུན་ཏུ་སྲུང་བས་བཟོད་པའི་ཚུལ་ཁྲིམས་ཡིན། </s>
  </p>
  <p id="729">
    <s id="729:1">མི་ཟློགས་པས་བརྩོན་འགྲུས་ [84a.2]ཀྱི་ཚུལ་ཁྲིམས་ཡིན། </s>
  </p>
  <p id="730">
    <s id="730:1">བསམ་གཏན་གྱི་ཚོགས་ཡང་དག་པར་རྫོགས་པར་བྱེད་པས་བསམ་གཏན་གྱི་ཚུལ་ཁྲིམས་ཡིན། </s>
  </p>
  <p id="731">
    <s id="731:1">ཐོས་པ་དང་ཚུལ་ཁྲིམས་ཀྱིས་མི་ངོམས་པས་ཤེས་རབ་ཀྱི་ཚུལ་ཁྲིམས་ཡིན། </s>
  </p>
  <p id="732">
    <s id="732:1">བྱང་ཆུབ་སེམས་དཔའི་སྡེ་སྣོད་ཡོངས་སུ་ཚོལ་བས་ཐོས་པ་ཡོངས་སུ་ཚོལ་བའི་ [84a.3]ཚུལ་ཁྲིམས་ཡིན། </s>
  </p>
  <p id="733">
    <s id="733:1">མི་རྟག་པའི་འདུ་ཤེས་སོ་སོར་རྟོག་པས་ལུས་ལ་མི་ལྟ་བའི་ཚུལ་ཁྲིམས་ཡིན། </s>
  </p>
  <p id="734">
    <s id="734:1">སེམས་ལ་སྒྱུ་མ་ལྟ་བུར་སོ་སོར་རྟོག་པས་སྲོག་ལ་ཡིད་མི་རྟོན་པའི་ཚུལ་ཁྲིམས་ཡིན། </s>
  </p>
  <p id="735">
    <s id="735:1">ཐོག་མ་ནས་ཚུལ་ཁྲིམས་ཡོངས་སུ་དག་པས་བསམ་པ་ཐམས་ཅད་ཡོངས་སུ་རྫོགས་པར་བྱེད་ [84a.4]པའི་ཚུལ་ཁྲིམས་ཡིན། </s>
  </p>
  <p id="736">
    <s id="736:1">ཚུལ་ཁྲིམས་ཐམས་ཅད་ཡོངས་སུ་བསྔོ་བས་དེ་བཞིན་གཤེགས་པ་དང་ཕྲད་པའི་ཚུལ་ཁྲིམས་ཡིན་ཏེ། </s>
  </p>
  <p id="737">
    <s id="737:1">ཤྭ་རིའི་བུ་རྣམ་པ་བཅུ་པོ་དེ་དག་གིས་བྱང་ཆུབ་སེམས་དཔའི་ཚུལ་ཁྲིམས་ཡོངས་སུ་དག་པར་རིག་པར་བྱའོ། །</s>
  </p>
  <p id="738">
    <s id="738:1">ཤཱ་རིའི་བུ་དེ་ལྟར་ཚུལ་ཁྲིམས་ཤིན་ཏུ་ [84a.5]ཡོངས་སུ་དག་པའི་བྱང་ཆུབ་སེམས་དཔས་ལྷ་དང་མིའི་དཔལ་ཕུན་སུམ་ཚོགས་པར་མྱོང་བར་མི་འགྱུར་བ་གང་ཡང་མེད་དོ། །</s>
  </p>
  <p id="739">
    <s id="739:1">འཇིག་རྟེན་གྱི་བཟོའི་གནས་དང་། ལས་ཀྱི་གནས་མི་ཤེས་པ་གང་ཡང་མེད་དེ། </s>
  </p>
  <p id="740">
    <s id="740:1">དེས་སེམས་ཅན་ཐམས་ཅད་ལོངས་སྤྱོད་དང་། ཉེ་བར་སྤྱོད་པ་ཐོབ་པར་མི་ [84a.6]བྱེད་པ་གང་ཡང་མེད་དོ། །</s>
  </p>
  <p id="741">
    <s id="741:1">སོ་སོའི་སྐྱེ་བོ་ཕན་ཚུན་མི་མཛའ་བར་མི་འགྱུར་བ་དེ་གང་ཡང་མེད་དེ།  དེ་ལ་བྱང་ཆུབ་སེམས་དཔའ་ཁོང་ཁྲོ་བ་མེད་དོ། །</s>
  </p>
  <p id="742">
    <s id="742:1">གང་ལ་བྱང་ཆུབ་སེམས་དཔའ་མ་དད་པར་འགྱུར་བའི་བརྫུན་དུ་སྨྲ་བ་དེ་གང་ཡང་མེད་དོ། །</s>
    <s id="742:2">དེ་སེམས་ཅན་གང་ལ་ཡང་མར་འདུ་ [84a.7]ཤེས་མི་སྐྱེད་པ་མེད་དོ། །དེ་སེམས་ཅན་གྱི་རིས་ན་སེམས་ཅན་གང་ལ་ཡང་ཕར་འདུ་ཤེས་མི་སྐྱེད་པ་མེད་དོ། །</s>
  </p>
  <p id="743">
    <s id="743:1">དེ་སེམས་ཅན་གང་ལ་ཡང་ཡིད་རྟོན་པའི་འདུ་ཤེས་མི་སྐྱེད་པ་མེད་དོ། །</s>
  </p>
  <p id="744">
    <s id="744:1">དེ་འདུས་བྱས་ཀྱི་ཆོས་གང་ལ་ཡང་མི་རྟག་པར་འདུ་ཤེས་མི་སྐྱེད་པ་མེད་དོ། །</s>
  </p>
  <p id="745">
    <s id="745:1">དེ་ཐམས་ཅད་འདུ་བྱེད་དུ་ [84b.1]གཏོགས་པར་ཤེས་ནས་ལུས་དང་སྲོག་ལ་མི་ལྟ་སྟེ། </s>
  </p>
  <p id="746">
    <s id="746:1">ཚུལ་ཁྲིམས་ཡོངས་སུ་དག་པའི་བྱང་ཆུབ་སེམས་དཔའ་བྱང་ཆུབ་སེམས་དཔའི་སྤྱད་པ་སྤྱོད་དོ། །</s>
  </p>
  <p id="747">
    <s id="747:1">བཅོམ་ལྡན་འདས་ཀྱིས་དེ་སྐད་གསུངས་ཏེ།  བདེ་བར་གཤེགས་པས་དེ་སྐད་བཀའ་སྩལ་ནས་སྟོན་པ་ཡང་འདི་སྐད་གསུང་ངོ་། །</s>
  </p>
  <p id="748">
    <s id="748:1">[84b.2]ཚུལ་ཁྲིམས་འདི་ལ་གང་གནས་པ། །སྐྱོབ་པ་ཡི་ནི་ཆོས་སྐུ་དང་། །དབྱངས་དང་ཁ་དོག་གཟུགས་རྣམས་ནི། །དེ་དག་ལ་ནི་རྙེད་མི་དཀའ། །</s>
  </p>
  <p id="749">
    <s id="749:1">མདོངས་ཤིང་དམུས་ལོང་མི་འགྱུར་ལ། །ཞར་སྒུར་ཞ་བར་མི་འགྱུར་རོ། །</s>
    <s id="749:2">འབྱུང་བ་རྣམ་པར་དག་འགྱུར་ཞིང་། །དེ་ཡི་ལུས་ནི་མཛེས་ [84b.3]པར་འགྱུར། །</s>
  </p>
  <p id="750">
    <s id="750:1">སྟོབས་ཆེ་ཞིང་ནི་མཐུ་ཆེ་སྟེ། །</s>
  </p>
  <p id="751">
    <s id="751:1">གཟི་ཆེ་ཞིང་ནི་གཟི་བརྗིད་རབ། །</s>
    <s id="751:2">ཤེས་རབ་དང་ནི་བརྩོན་འགྲུས་ཀྱིས། །</s>
    <s id="751:3">སྡིག་ཅན་བདུད་ནི་སྐྲག་པར་བྱེད། །</s>
  </p>
  <p id="752">
    <s id="752:1">རྒྱལ་པོ་ཡིས་ནི་མངོན་མཆོད་ཅིང་། །</s>
    <s id="752:2">ལྷ་ཀླུ་རྣམས་ཀྱིས་བཀུར་སྟི་བྱས། །</s>
    <s id="752:3">ཐེ་ཚོམ་ཐམས་ཅད་ཆད་པར་འགྱུར། །</s>
    <s id="752:4">དེ་དག་ [84b.4]བྱམས་པ་ཤིན་ཏུ་བསྒོམས། །</s>
  </p>
  <p id="753">
    <s id="753:1">ཚུལ་ཁྲིམས་ཕུང་པོར་རབ་གནས་ནས། །</s>
    <s id="753:2">གསོད་པར་བྱེད་ཀྱང་འཇིགས་པ་མེད། །</s>
  </p>
  <p id="754">
    <s id="754:1">གྲགས་པ་ཆེན་པོ་ཆོས་སྤྱོད་པ། །</s>
    <s id="754:2">ངན་འགྲོ་དག་ཏུ་མི་འགྲོའོ། །</s>
  </p>
  <p id="755">
    <s id="755:1">སེམས་ཅན་ཐམས་ཅད་གཉིད་ལོག་ཀྱང་། །</s>
    <s id="755:2">སྙོམ་པ་མེད་ཅིང་མི་ཉལ་ཏེ། །</s>
  </p>
  <p id="756">
    <s id="756:1">ཕྱོགས་བཞི་དག་ནི་ཀུན་ཏུ་ [84b.5]ཡང་། །</s>
    <s id="756:2">ལེགས་པར་བཤད་པ་ཡོངས་སུ་ཚོལ། །</s>
  </p>
  <p id="757">
    <s id="757:1">ཚུལ་ཁྲིམས་ཕུང་པོར་གནས་པ་དག །</s>
    <s id="757:2">རིན་ཆེན་མཆོག་དང་ཆུང་མ་དང་། །</s>
    <s id="757:3">བདག་གི་ཤ་ཡང་རབ་གཏོང་ཞིང་། །</s>
    <s id="757:4">བྱང་ཆུབ་ལམ་ནི་ཀུན་ཏུ་ཚོལ། །</s>
  </p>
  <p id="758">
    <s id="758:1">སངས་རྒྱས་ཆོས་ནི་བླ་མེད་པ། །</s>
    <s id="758:2">མཆོག་གི་ཆོས་རྣམས་ཡོངས་སུ་ཚོལ། །</s>
  </p>
  <p id="759">
    <s id="759:1">འཇིག་རྟེན་ [84b.6]དག་གི་མགོན་འགྱུར་ཞིང་། །</s>
    <s id="759:2">མཆོད་རྟེན་དང་ནི་སྦྱིན་པར་འོས། །</s>
  </p>
  <p id="760">
    <s id="760:1">གཤེ་ཞིང་ཡོངས་སུ་སྤྱོ་བ་དང་། །</s>
    <s id="760:2">ཉེས་པ་བྱས་པ་ཐམས་ཅད་བཟོད། །</s>
  </p>
  <p id="761">
    <s id="761:1">བཟོད་པ་ཉིད་ལ་རབ་གནས་ཤིང་། །</s>
    <s id="761:2">བཟོད་པ་ཡི་ནི་བསྔགས་པ་རྗོད། །</s>
  </p>
  <p id="762">
    <s id="762:1">མི་བདེན་པར་ནི་མི་སྨྲ་སྟེ། །</s>
    <s id="762:2">ཇི་ལྟར་སྨྲས་པ་དེ་བཞིན་བྱེད།</s>
  </p>
  <p id="763">
    <s id="763:1">བྱང་ཆུབ་ [84b.7]སྙིང་པོར་འདུག་ནས་ནི། །</s>
    <s id="763:2">ས་འདི་དག་ཀྱང་གཡོ་བར་བྱེད། །</s>
  </p>
  <p id="764">
    <s id="764:1">སངས་རྒྱས་ཆོས་ལ་ནེམ་ནུར་མེད། །</s>
    <s id="764:2">ལྷ་གཞན་དག་ནི་རབ་ཏུ་སྤོང་། །</s>
  </p>
  <p id="765">
    <s id="765:1">རྟག་ཏུ་སངས་རྒྱས་བཅོམ་ལྡན་ལས། །</s>
    <s id="765:2">ལྷ་གཞན་ཡོད་པར་མི་འགྱུར་རོ། །</s>
    <s id="765:3">མཚོན་དག་དང་ནི་དུག་རྣམས་ཀྱིས། །</s>
    <s id="765:4">ཕན་ཚུན་གནོད་པར་བྱེད་པ་ཡི། །</s>
    <s id="765:5">[85a.1]སྡུམས་ནི་བྱེད་པར་འགྱུར་བ་དག །</s>
    <s id="765:6">དེ་ནི་མཁས་པའི་མཚན་ཉིད་དོ། །</s>
  </p>
  <p id="766">
    <s id="766:1">སེམས་ཅན་སྡུག་བསྔལ་རྣམས་མཐོང་ན། །བསྐལ་པ་བྱེ་བ་མང་པོར་ཡང་། །</s>
    <s id="766:2">བདག་གི་དོན་ནི་མེད་གྱུར་ཀྱང་། །ཡལ་བར་འདོར་བར་མི་འགྱུར་རོ། །</s>
    <s id="766:3">དོན་རྙེད་ན་ནི་མཛའ་བོ་ཞེས། །ཕན་ [85a.2]ཚུན་དུ་ནི་རབ་ཏུ་སྨྲ། །</s>
    <s id="766:4">དོན་ནི་བྱེད་པར་མ་གྱུར་ན། །གཅིག་ལ་གཅིག་ནི་གསོད་པར་བྱེད། །</s>
  </p>
  <p id="767">
    <s id="767:1">འཛམ་བུ་ཡི་ནི་གླིང་འདི་དང་། །སངས་རྒྱས་ཀྱི་ནི་ཞིང་ཀུན་ཏུ། །</s>
    <s id="767:2">རིན་ཆེན་བཀང་སྟེ་སྦྱིན་བྱས་ནས། །</s>
    <s id="767:3">རྟག་ཏུ་བདག་གི་གྲོགས་སུ་འགྱུར། །</s>
  </p>
  <p id="768">
    <s id="768:1">གང་དག་མཚོན་རྣམས་རྣོན་པོ་ཡིས། །</s>
    <s id="768:2">[85a.3]ཡན་ལག་ཉིང་ལག་གཅོད་པ་ཡི། །</s>
    <s id="768:3">སེམས་ཅན་དག་ནི་ཐམས་ཅད་ལ། །སེམས་ནི་མཉམ་པར་རབ་ཏུ་འཇུག །</s>
  </p>
  <p id="769">
    <s id="769:1">སངས་རྒྱས་དག་གི་ཆོས་རྣམས་ཕྱིར། །</s>
    <s id="769:2">བྱིས་པ་རྣམས་ཀྱི་ཆོས་སྤོང་སྟེ། །</s>
  </p>
  <p id="770">
    <s id="770:1">ཆོས་ལ་ཤིན་ཏུ་གནས་གྱུར་པས། །</s>
    <s id="770:2">ཚུལ་ཁྲིམས་རྟག་ཏུ་དག་པར་འགྱུར། །</s>
  </p>
  <p id="771">
    <s id="771:1">ཆོས་ [85a.4]ཀྱི་རྗེས་འཐུན་ཆོས་ཞུགས་ནས། །</s>
    <s id="771:2">བྱང་ཆུབ་ཀྱི་ནི་སྤྱད་པ་སྤྱོད། །</s>
    <s id="771:3">སངས་རྒྱས་ཀྱི་ནི་བྱང་ཆུབ་ཕྱིར། །</s>
    <s id="771:4">རིགས་གསུམ་བདུད་རྩི་རབ་ཏུ་སྦྱིན། །</s>
  </p>
  <p id="772">
    <s id="772:1">ཚུལ་ཁྲིམས་ཕུང་པོར་གནས་བྱས་ནས། །</s>
  </p>
  <p id="773">
    <s id="773:1">ཆོས་རྣམས་ཐམས་ཅད་མངོན་པར་བསླབས། །</s>
    <s id="773:2">མཁས་པ་ལྷ་དང་བཅས་པ་ཡི། །</s>
    <s id="773:3">འཇིག་ [85a.5]རྟེན་ནི་མཆོད་པར་འོས། །</s>
  </p>
  <p id="774">
    <s id="774:1">ཆོས་རྣམས་ཀུན་ལ་ཐེ་ཚོམ་མེད། །བཟོ་ཀུན་ལ་ཡང་རབ་ཏུ་མཁས། །</s>
  </p>
  <p id="775">
    <s id="775:1">སེམས་ཅན་བསམ་པ་ཤེས་གྱུར་ནས། །</s>
  </p>
  <p id="776">
    <s id="776:1">སྙན་པའི་ཚིག་ནི་སྟོན་པར་བྱེད། །</s>
  </p>
  <p id="777">
    <s id="777:1">ཚུལ་ཁྲིམས་ཕུང་པོ་རྣམས་སྦྱངས་ནས། །</s>
  </p>
  <p id="778">
    <s id="778:1">བྱང་ཆུབ་དམ་པ་སངས་རྒྱས་ཏེ། །</s>
  </p>
  <p id="779">
    <s id="779:1">ཤིང་མཆོག་དྲུང་དུ་ [85a.6]འདུག་བྱས་ནས། །</s>
  </p>
  <p id="780">
    <s id="780:1">སྡིག་ཅན་བདུད་ནི་སྐྲག་པར་བྱེད། །</s>
    <s id="780:2">ཉི་ཟླ་དག་ནི་སྣང་བ་ལྟར། །</s>
    <s id="780:3">གཟི་བརྗིད་དྲག་པོའི་འོད་བྱེད་པ། །</s>
    <s id="780:4">དེ་ལྟར་སེམས་ཅན་མཆོག་འགྱུར་ཞིང་། །</s>
    <s id="780:5">ཤེས་རབ་ཀྱི་ནི་མིག་ལས་བྱུང་། །</s>
    <s id="780:6">སེམས་ཅན་རྣམས་ལ་ལག་བྱིན་ཏེ། །</s>
    <s id="780:7">དྲིས་པ་ལ་ནི་ལམ་རྣམས་སྟོན། །</s>
    <s id="780:8">[85a.7]རྟག་ཏུ་གསོང་པོར་སྨྲ་འགྱུར་ཏེ། །</s>
  </p>
  <p id="781">
    <s id="781:1">དེ་དག་ལ་ནི་ཕྲག་དོག་མེད། །</s>
    <s id="781:2">བདག་དང་རིན་ཆེན་གཞན་དག་ཀྱང་། །མང་པོ་རྣམས་ནི་མྱུར་དུ་གཏོང་། །</s>
    <s id="781:3">དེ་ནི་བརྒྱ་ལམ་བྱང་ཆུབ་མཆོག །</s>
    <s id="781:4">གཏོང་བར་འགྱུར་བ་མ་ཡིན་ནོ། །</s>
    <s id="781:5">དད་དང་ཚུལ་ཁྲིམས་ཕུན་སུམ་ཚོགས། །</s>
    <s id="781:6">བདེན་པའི་ཚིག་ལ་ [85b.1]རབ་ཏུ་གནས། །</s>
    <s id="781:7">ཚུལ་ཁྲིམས་ཕུང་པོ་རབ་གནས་པས། །</s>
    <s id="781:8">དེ་དག་ལ་ནི་རྒྱུ་མེད་དོ། །</s>
    <s id="781:9">བརྫུན་ཟེར་བ་དག་འོངས་གྱུར་ནས། །</s>
  </p>
  <p id="782">
    <s id="782:1">སྦྱིན་ཞིང་བྱ་ཞེས་ཟེར་ཡང་ནི། །</s>
    <s id="782:2">བདེན་པའི་ཚིག་ལ་གནས་པས་ན། །</s>
  </p>
  <p id="783">
    <s id="783:1">དད་པས་དེ་ལ་དད་པར་འགྱུར། །ཕན་ཚུན་གཅིག་ལ་གཅིག་སྨྲ་བ། །</s>
    <s id="783:2">ཆོས་གོས་ [85b.2]དང་ནི་བསོད་སྙོམས་རྣམས། །</s>
    <s id="783:3">འདི་སྦྱིན་སྨྲས་ཏེ་མ་བྱིན་ཡང་། །</s>
    <s id="783:4">དེ་ལ་ཡིད་ནི་འཁྲུག་པ་མེད། །</s>
  </p>
  <p id="784">
    <s id="784:1">གཞན་ཡང་ཤཱ་རིའི་བུ་དེ་ལྟར་ཚུལ་ཁྲིམས་ཡོངས་སུ་དག་པའི་བྱང་ཆུབ་སེམས་དཔའ་ནི་འདུ་བྱེད་ཐམས་ཅད་ལ་མངོན་པར་མི་དགའ་བའི་འདུ་ཤེས་སྐྱེད་དོ། །</s>
  </p>
  <p id="785">
    <s id="785:1">སེམས་ཅན་ཐམས་ཅད་ལ་ཕ་མར་ [85b.3]འདུ་ཤེས་སྐྱེད་དོ། །</s>
  </p>
  <p id="786">
    <s id="786:1">འདོད་པའི་ཡོན་ཏན་ལྔ་ལ་ཡོན་ཏན་མེད་པར་འདུ་ཤེས་སྐྱེད་དོ། །</s>
  </p>
  <p id="787">
    <s id="787:1">ཚོར་བ་དང་། རྣམ་པར་རིག་པ་ལ་རྣམ་པར་རིག་པ་མེད་པར་འདུ་ཤེས་སྐྱེད་དོ། །</s>
  </p>
  <p id="788">
    <s id="788:1">དེ་མཉམ་པ་དང་། མི་མཉམ་པར་ཡང་སེམས་ཀྱིས་མངོན་པར་མི་སྒྲུབ་བོ། །</s>
    <s id="788:2">དེ་ཅིའི་ཕྱིར་ཞེ་ན།</s>
  </p>
  <p id="789">
    <s id="789:1">གལ་ཏེ་སེམས་ [85b.4]ཀྱིས་མཉམ་པར་བྱེད་ན་མྱ་ངན་ལས་འདས་པ་སེམས་ལས་འདས་པར་འགྱུར་རོ། །</s>
    <s id="789:2">སེམས་ཀྱིས་མི་མཉམ་པར་བྱེད་ན་ནི་ཆགས་པའི་སེམས་སུ་གྱུར་པས་ཆེས་མི་མཉམ་པར་འགྱུར་རོ། །</s>
    <s id="789:3">མིག་དང་གཟུགས་ལ་བརྟེན་ནས་མིག་གི་རྣམ་པར་ཤེས་པ་སྐྱེ་སྟེ།</s>
  </p>
  <p id="790">
    <s id="790:1">ཆགས་པའི་སེམས་བསྐྱེད་ནས་ [85b.5]འགགས་པ་དེའི་བག་ལ་ཉལ་གྱིས་སེམས་དེའི་རང་བཞིན་དུ་སྐྱེ་སྟེ། </s>
  </p>
  <p id="791">
    <s id="791:1">མི་བདེན་པའི་དམིགས་པ་ལ་མི་བདེན་པའི་སེམས་སྡུག་གོ་ཞེས་རྟོག་སྟེ།  དེ་ནི་ཚུལ་བཞིན་མ་ཡིན་པའོ། །</s>
  </p>
  <p id="792">
    <s id="792:1">མི་སྡུག་པའོ་ཞེས་མོས་པར་བྱེད་པ་ནི་རྣམ་པར་གྲོལ་བའོ། །</s>
  </p>
  <p id="793">
    <s id="793:1">རྣམ་པར་གྲོལ་བ་གང་ན་བདེན་ཟད་པའོ། ། </s>
  </p>
  <p id="794">
    <s id="794:1">[85b.6]ཅི་ཟད་ཅེ་ན། </s>
  </p>
  <p id="795">
    <s id="795:1">གང་ཟད་པ་དེ་ནི་འདོད་ཆགས་ཟད་པ། ཞེ་སྡང་ཟད་པ། གཏི་མུག་ཟད་པའོ། །</s>
  </p>
  <p id="796">
    <s id="796:1">དེ་ཅིའི་ཕྱིར་ཞེ་ན།</s>
    <s id="796:2">འདོད་ཆགས་སྐད་ཅིག་གིས་ཟད་པར་འགྱུར་ཏེ།</s>
  </p>
  <p id="797">
    <s id="797:1">འདོད་ཆགས་ཀྱང་གཞན་ལ་ཟད་པ་ཡང་གཞན་ཞིག་ཡིན་དུ་ཟིན་ན་འདོད་ཆགས་ཡང་དག་པ་ཉིད་དུ་འགྱུར་རོ། །</s>
    <s id="797:2">དེ་ [85b.7]ལྟར་འདོད་ཆགས་ཡང་དག་པ་མ་ཡིན་པས་ཟད་པར་འགྱུར་ཡང་</s>
    <s id="797:3">ཤཱ་རིའི་བུ་འདོད་ཆགས་ནི་ཚུལ་བཞིན་མ་ཡིན་པ་ཡིད་ལ་བྱེད་པ་ལས་བྱུང་བ། ཀུན་ཏུ་རྟོག་པས་ཕྱེ་བ་སྟེ།</s>
  </p>
  <p id="798">
    <s id="798:1">གང་ཀུན་ཏུ་མི་རྟོག་པ་དེ་ནི་མི་རྟོག་གོ །</s>
  </p>
  <p id="799">
    <s id="799:1">རྟོག་པ་སྤངས་པ་ནི་ཡང་དག་པ་མ་ཡིན་པ་སྟེ། </s>
  </p>
  <p id="800">
    <s id="800:1">དེ་ལ་འདོད་ཆགས་བྱེད་པ་དེ་ནི་ [86a.1]ཡང་དག་པ་མ་ཡིན་ནོ། །</s>
  </p>
  <p id="801">
    <s id="801:1">གང་ཡང་དག་པ་མ་ཡིན་པ་དེ་ལ་སྡུག་བསྔལ་མེད།  ཡོངས་སུ་གདུང་བ་མེད་དོ། །</s>
  </p>
  <p id="802">
    <s id="802:1">གང་ཡོངས་སུ་གདུང་བ་མེད་པ་དེ་ནི་ཡང་དག་པ་མ་ཡིན་པའོ། །གང་ཡང་དག་པ་མ་ཡིན་པ་དེ་ལ་གདུང་བ་མེད་དེ།</s>
  </p>
  <p id="803">
    <s id="803:1">དེ་ནི་བསིལ་བར་གྱུར་པ་མྱ་ངན་ [86a.2]ལས་འདས་པ་ཡིན་པས་དེ་ལ་འདོད་ཆགས་མེད་དོ། །</s>
  </p>
  <p id="804">
    <s id="804:1">དེ་ཅིའི་ཕྱིར་ཞེ་ན།</s>
    <s id="804:2">མྱ་ངན་ལས་འདས་པ་ནི་སེམས་དང་ལྡན་པ་མ་ཡིན་ཏེ།</s>
  </p>
  <p id="805">
    <s id="805:1">འདི་ལྟར་འདོད་ཆགས་ཟད་པ་བྱེད་པར་འགྱུར་རོ། །</s>
    <s id="805:2">མྱ་ངན་ལས་འདས་པ་ནི་འདོད་ཆགས་ཟད་པ་སྟེ། དེ་ལྟར་འདོད་ཆགས་ཀྱང་གཞན།</s>
    <s id="805:3">མྱ་ངན་ལས་འདས་ [86a.3]པ་ཡང་གཞན་ཏེ།</s>
    <s id="805:4">གང་གཞན་ཡིན་པ་དེ་ནི་ཕ་རོལ་བས་ཀྱང་ཕ་རོལ་ལོ། །</s>
    <s id="805:5">ཕ་རོལ་བས་ཀྱང་ཕ་རོལ་གང་ཡིན་པ་དེ་ནི་མཁས་པ་རྣམས་ཡོངས་སུ་ཚོལ་ཏེ་ཡོངས་སུ་ཚོལ་བ་ན་སྙིང་པོ་མི་དམིགས་སོ། །</s>
  </p>
  <p id="806">
    <s id="806:1">གང་སྙིང་པོ་མེད་པ་དེ་ནི་གསོག་གོ །གསོག་གང་ཡིན་པ་དེ་ནི་གསོབ་བོ། །གསོབ་གང་ [86a.4]ཡིན་པ་དེ་ནི་སྟོང་པའོ། །</s>
  </p>
  <p id="807">
    <s id="807:1">ཅིས་སྟོང་ཞེ་ན།</s>
    <s id="807:2">བདག་དང་བདག་གི་དང་།</s>
    <s id="807:3">རྟག་པ་དང་།</s>
    <s id="807:4">བརྟན་པ་དང་།</s>
    <s id="807:5">ཐེར་ཟུག་དང་། མི་འགྱུར་བའི་ཆོས་ཀྱིས་སྟོང་སྟེ།</s>
  </p>
  <p id="808">
    <s id="808:1">གང་སེམས་ཅན་མེད་པ་དེ་ནི་སྲོག་མེད་པ་སྟེ། </s>
  </p>
  <p id="809">
    <s id="809:1">དེ་ལས་འདོད་ཆགས་མི་སྐྱེ་ཞེ་སྡང་མི་སྐྱེ། གཏི་མུག་མི་སྐྱེའོ། །</s>
  </p>
  <p id="810">
    <s id="810:1">ཅི་ཡོད་པས་ང་ཞེས་བྱ་བའམ། ངའི་ཞེས་བྱ་ [86a.5]བའམ། འདི་ནི་ང་། འདི་ནི་ངའི་འོ་ཞེས་ངར་འཛིན་པ་དང་། ང་ཡིར་འཛིན་པ་ལོག་པ་འདི་འབྱུང་ཞེ་ན། ང་ཡིར་འཛིན་པ་ལས་མངོན་པར་འདུ་བྱེད་པ་འབྱུང་སྟེ།</s>
  </p>
  <p id="811">
    <s id="811:1">དེ་ལ་མངོན་པར་འདུ་བྱེད་པ་ནི་བཞིའོ། །</s>
  </p>
  <p id="812">
    <s id="812:1">བཞི་གང་ཞེ་ན།</s>
    <s id="812:2">ལུས་ཀྱིས་མངོན་པར་འདུ་བྱེད་དོ། །</s>
  </p>
  <p id="813">
    <s id="813:1">ངག་གིས་མངོན་པར་འདུ་བྱེད་དོ། ། </s>
  </p>
  <p id="814">
    <s id="814:1">[86a.6]ཡིད་ཀྱིས་བརྟགས་ནས་ངག་རྩུབ་པོ་སྨྲས་ཏེ།  དེ་ནས་ཕྱིས་ལུས་ཀྱིས་གནོད་པར་བྱེད་དོ། །</s>
  </p>
  <p id="815">
    <s id="815:1">དེ་ལྟར་བདག་དང་གཞན་དུ་འདུ་ཤེས་པ་ལ་འདུ་ཤེས་འཛིན་པར་འགྱུར་རོ། །</s>
    <s id="815:2">ཡང་ཤཱ་རིའི་བུ་བྱིས་པ་སོ་སོའི་སྐྱེ་བོ་ཐམས་ཅད་ནི་འདུ་ཤེས་ཀྱིས་མདུད་པ་ཡིན་ཏེ།</s>
  </p>
  <p id="816">
    <s id="816:1">ཤཱ་རིའི་བུ་དེ་ལ་བྱང་ཆུབ་སེམས་དཔས་ཕྱིན་ཅི་ [86a.7]ལོག་གི་འདུ་ཤེས་འདི་ལྟ་བུ་རིག་ནས་སུ་ཡང་སྟེན་པར་མི་བྱེད་དོ། །</s>
  </p>
  <p id="817">
    <s id="817:1">དེ་ཅིའི་ཕྱིར་ཞེ་ན།</s>
    <s id="817:2">སྟེན་པ་ལས་དེའི་འཇིགས་པ་འབྱུང་སྟེ།</s>
    <s id="817:3">བདག་ནི་འཇིགས་པ་མི་འདོད་དོ་ཞེས་ཤཱ་རིའི་བུ་དེའི་ཕྱིར་བྱང་ཆུབ་སེམས་དཔའ་སེམས་ཅན་ཐམས་ཅད་ལ་ཡིད་མི་རྟོན་པ་ཡིན་ནོ། །</s>
  </p>
  <p id="818">
    <s id="818:1">ཤཱ་རིའི་བུ་ཇི་ལྟར་ན་བྱང་ཆུབ་སེམས་ [86b.1]དཔའ་སེམས་ཅན་ཐམས་ཅད་ལ་ཕ་མར་འདུ་ཤེས་སྐྱེད་ཅེ་ན། </s>
  </p>
  <p id="819">
    <s id="819:1">ཤཱ་རིའི་བུ་འདི་ལ་ཡུན་རིང་པོའི་དུས་ན་མར་མ་གྱུར་པ་དང་། ཕར་མ་གྱུར་པའི་སེམས་ཅན་གང་ཡང་རྙེད་པར་སླ་བ་མ་ཡིན་ཏེ།  སེམས་ཅན་ཐམས་ཅད་ཀྱང་ཕ་མར་གྱུར་ཏོ། །</s>
  </p>
  <p id="820">
    <s id="820:1">དེ་དག་ལ་འདོད་ཆགས་ཀྱི་སེམས་སྐྱེས་ན་མར་འདུ་ [86b.2]ཤེས་པས་སྤོང་ངོ་། །</s>
  </p>
  <p id="821">
    <s id="821:1">ཞེ་སྡང་གི་སེམས་སྐྱེས་ན་ཕར་འདུ་ཤེས་པས་སྤོང་སྟེ། </s>
  </p>
  <p id="822">
    <s id="822:1">ཤཱ་རིའི་བུ་རྣམ་གྲངས་འདིས་ཅི་ནས་སེམས་ཅན་ཐམས་ཅད་བྱང་ཆུབ་སེམས་དཔའི་གཉེན་ཡིན་པར་དེ་ལྟར་རིག་པར་བྱའོ། །</s>
  </p>
  <p id="823">
    <s id="823:1">ཤཱ་རིའི་བུ་སྔོན་བྱུང་བ་འདས་པའི་དུས་ན་བསྐལ་པ་གྲངས་མེད་པ་བས་ཀྱང་ཆེས་ [86b.3]གྲངས་མེད་པ་ཡངས་པ། ཚད་མེད་པ། བསམ་གྱིས་མི་ཁྱབ་པ་དེའི་དུས་དེའི་ཚེ་ན། </s>
  </p>
  <p id="824">
    <s id="824:1">མཆོག་གི་ཚོགས་ཅན་ཞེས་བྱ་བ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ།</s>
    <s id="824:2">བདེ་བར་གཤེགས་པ།</s>
    <s id="824:3">འཇིག་རྟེན་མཁྱེན་པ།</s>
    <s id="824:4">སྐྱེས་ [86b.4]བུ་འདུལ་བའི། ཁ་ལོ་སྒྱུར་བ།</s>
    <s id="824:5">བླ་ན་མེད་པ།</s>
    <s id="824:6">ལྷ་དང་མི་རྣམས་ཀྱི་སྟོན་པ།</s>
    <s id="824:7">སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་སྟེ།</s>
  </p>
  <p id="825">
    <s id="825:1">དེ་ལོ་བྱེ་བ་ཕྲག་དགུ་བཅུའི་བར་དུ་བཞུགས་སོ། །</s>
  </p>
  <p id="826">
    <s id="826:1">དེའི་ཉན་ཐོས་བྱེ་བ་ཁྲག་ཁྲིག་ཕྲག་དགུ་བཅུའི་འདུས་པ་ཆེན་པོ་བྱུང་ངོ་། །</s>
  </p>
  <p id="827">
    <s id="827:1">ཡང་དེའི་ཚེ་བྱང་ཆུབ་སེམས་ [86b.5]དཔའ་དྲན་པ་རྙེད་ཅེས་བྱ་བ་ཞིག་རྒྱལ་པོའི་རིགས་སུ་སྐྱེས་ཏེ། </s>
  </p>
  <p id="828">
    <s id="828:1">གཟུགས་བཟང་ཞིང་མཛེས་ལ་བལྟ་ན་སྡུག་སྟེ། </s>
  </p>
  <p id="829">
    <s id="829:1">ཁ་དོག་བཟང་པོ་རྒྱས་པའི་མཆོག་དང་ལྡན་པ་ཞིག་བྱུང་སྟེ། </s>
  </p>
  <p id="830">
    <s id="830:1">དེ་བཙས་མ་ཐག་ཏུ་མས་བུ་མོ་བརྒྱད་ཁྲི་བཞི་སྟོང་བྱིན།  ཕས་བུ་མོ་བརྒྱད་ཁྲི་བཞི་སྟོང་བྱིན།</s>
  </p>
  <p id="831">
    <s id="831:1">མཛའ་བོ་དང་། [86b.6]ཉེ་དུ་དང་། སྣག་གི་གཉེན་མཚམས་ཀྱིས་བུ་མོ་བརྒྱད་ཁྲི་བཞི་སྟོང་བྱ་ན།  ཕ་མའི་གཉེན་བཤེས་ཀྱིས་ཀྱང་བུ་མོ་བརྒྱད་ཁྲི་བཞི་སྟོང་གཉེན་གྱི་གཡོག་དུ་བྱིན་ནོ། །</s>
  </p>
  <p id="832">
    <s id="832:1">ཤཱ་རིའི་བུ་བྱང་ཆུབ་སེམས་དཔའི་ཕས་ཁང་པ་གསུམ་བྱེད་དུ་བཅུག་པ་འདི་ལྟ་སྟེ། </s>
  </p>
  <p id="833">
    <s id="833:1">དཔྱིད་ས་དང་། དབྱར་ས་དང་། དགུན་ [86b.7]ས་བྱས་སོ། །</s>
  </p>
  <p id="834">
    <s id="834:1">བྱང་ཆུབ་སེམས་དཔའ་དུས་བཞིན་དུ་ཁང་པའི་སྟེང་ན་འདུག་སྟེ། </s>
  </p>
  <p id="835">
    <s id="835:1">གང་ན་འདུག་པ་དེར་སིལ་སྙན་ཐོགས་པ་བརྒྱ་སྟོང་དུ་མ་འོངས་ནས།  བསྙེན་བཀུར་དང་། རིམ་གྲོ་བྱེད་དེ།</s>
  </p>
  <p id="836">
    <s id="836:1">རོལ་མོའི་སྒྲ་ཕྱུང་མ་ཐག་ཏུ་བྱང་ཆུབ་སེམས་དཔའ་དེ་</s>
    <s id="836:2">སྐྱེ་བ་དང་། འཇིག་པའི་འདུ་ཤེས་སྐྱེས་སོ། །</s>
  </p>
  <p id="837">
    <s id="837:1">[87a.1]སྒྲ་འགགས་མ་ཐག་ཏུ་སྒྲ་འདི་ག་ལས་བྱུང་། </s>
  </p>
  <p id="838">
    <s id="838:1">གང་དུ་བྱུང་། </s>
  </p>
  <p id="839">
    <s id="839:1">གང་ནས་འགགས།</s>
    <s id="839:2">གང་དུ་འགགས་ཞེས་ཡོངས་སུ་ཚོལ་ཏེ།</s>
  </p>
  <p id="840">
    <s id="840:1">དེ་མཚན་མོའི་འདུ་ཤེས་ཀྱང་མི་སྐྱེ། ཉིན་མོའི་འདུ་ཤེས་ཀྱང་མི་སྐྱེ་ཞིང་།</s>
    <s id="840:2">གཞན་དུ་ན་མི་རྟག་པར་འདུ་ཤེས་སྐྱེ་སྟེ།  དེ་མངོན་པར་མི་ [87a.2]དགའ་བའི་འདུ་ཤེས་སྐྱེའོ། །</s>
  </p>
  <p id="841">
    <s id="841:1">ཤཱ་རིའི་བུ་དེ་ལྟར་བྱང་ཆུབ་སེམས་དཔའ་དྲན་པ་ཐོབ་པ་དེ་ལོ་སྟོང་ཕྲག་བཞི་བཅུར་ནམ་ཡང་ཡིད་རོལ་མོ་ལ་ཆགས་པར་མ་གྱུར་ཏོ། །</s>
  </p>
  <p id="842">
    <s id="842:1">ལོ་སྟོང་ཕྲག་བཞི་བཅུར་ནམ་ཡང་འདོད་པ་ལ་མ་སྤྱད་དོ། །</s>
  </p>
  <p id="843">
    <s id="843:1">དེ་ཉིད་ན་དེ་ཁྱིམ་ན་གནས་བཞིན་དུ་བསམ་གཏན་བཞི་ [87a.3]རྣམས་ལ་བསམ་གཏན་བྱེད་དེ། </s>
  </p>
  <p id="844">
    <s id="844:1">མངོན་པར་ཤེས་པ་ལྔ་བསྒྲུབས་ནས་དེ་ཁྱིམ་དེ་ནས་རྫུ་འཕྲུལ་གྱིས་སྟེང་གི་བར་སྣང་ལས་བཅོམ་ལྡན་འདས་མཆོག་གི་ཚོགས་ཅན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ག་ལ་བ་དེར་སོང་སྟེ་</s>
  </p>
  <p id="845">
    <s id="845:1">བཅོམ་ལྡན་འདས་ [87a.4]མཆོག་གི་ཚོགས་ཅན་དེ་བཞིན་གཤེགས་པ་ལ་དགེ་བའི་རྩ་བའི་དངོས་པོ་ཅུང་ཟད་ཅིག་ཞུའོ་སྙམ་པ་དང་།</s>
    <s id="845:2">ཤཱ་རིའི་བུ་བཅོམ་ལྡན་འདས་མཆོག་གི་ཚོགས་ཅན་དེ་བཞིན་གཤེགས་པ་དེ་ཉིད་ཀྱི་ཉིན་པར་ཡོངས་སུ་མྱ་ངན་ལས་འདས་ཏེ།</s>
  </p>
  <p id="846">
    <s id="846:1">དེ་ཡོངས་སུ་མྱ་ངན་ལས་འདས་པའི་དྲུང་དུ་ཕྱིན་ནས་ [87a.5]དགེ་སློང་དག་དེ་བཞིན་གཤེགས་པ་ལ་བསྙེན་བཀུར་བགྱིའོ་ཞེས་དྲིས་ན། </s>
  </p>
  <p id="847">
    <s id="847:1">དེ་ལ་དགེ་སློང་དེ་དག་ན་རེ་རིགས་ཀྱི་བུ་དེ་བཞིན་གཤེགས་པ་ཡོངས་སུ་མྱ་ངན་ལས་འདས་སོ་ཞེས་ཟེར་རོ། །</s>
    <s id="847:2">དེ་ཡོངས་སུ་མྱ་ངན་ལས་འདས་ཞེས་ཐོས་ནས་</s>
  </p>
  <p id="848">
    <s id="848:1">ས་ཕྱོགས་དེ་ཉིད་དུ་ངུ་ཞིང་བརྒྱལ་ཏེ།  ཁ་བུབ་ཏུ་སའི་སྟེང་དུ་ [87a.6]འགྱེལ་ནས་</s>
    <s id="848:2">དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="849">
    <s id="849:1">འཇིག་རྟེན་སྒྲོན་མཛད་འདི་ལྟ་བུ། །</s>
    <s id="849:2">ཆོས་རྣམས་ཀུན་གྱི་ཕ་རོལ་ཕྱིན།</s>
  </p>
  <p id="850">
    <s id="850:1">བག་མེད་གནས་སུ་བདག་སོང་བས། །</s>
    <s id="850:2">བདག་ཉིད་ཡོངས་སུ་བསླུ་པར་གྱུར། །</s>
  </p>
  <p id="851">
    <s id="851:1">བསྐལ་པ་བྱེ་བ་ཕྲག་སྟོང་གིས། །</s>
    <s id="851:2">དེ་བཞིན་གཤེགས་པ་འབྱུང་འགྱུར་ [87a.7]ན། །</s>
  </p>
  <p id="852">
    <s id="852:1">མགོན་པོ་བདག་གིས་མཉེས་མ་བྱས། །</s>
  </p>
  <p id="853">
    <s id="853:1">བདག་གི་སྐྱབས་གྱུར་སུ་ཞིག་ཡོད། །</s>
  </p>
  <p id="854">
    <s id="854:1">བདག་ལ་སངས་རྒྱས་མ་བརྗོད་པ། །</s>
    <s id="854:2">མ་ནི་བདག་གི་དགྲ་ཡིན་སྙམ། །</s>
  </p>
  <p id="855">
    <s id="855:1">སྐྱེས་མ་ཐག་ཏུ་དེ་ཡི་ཚེ། །</s>
    <s id="855:2">དེ་བཞིན་གཤེགས་པ་བལྟ་བ་ཞིག །</s>
    <s id="855:3">གང་གིས་འདོད་ལ་བདག་སྦྱར་བ། །</s>
    <s id="855:4">ཕ་ནི་བདག་གི་དགྲར་ [87b.1]སེམས་ཏེ། །</s>
  </p>
  <p id="856">
    <s id="856:1">དེ་དག་དབང་དུ་གྱུར་པས་ན། །</s>
  </p>
  <p id="857">
    <s id="857:1">འཇིག་རྟེན་མགོན་པོ་མ་མཉེས་བྱས། །</s>
  </p>
  <p id="858">
    <s id="858:1">འདི་ལྟར་སངས་རྒྱས་གསུང་སྒྲ་ནི། །ཡན་ལག་དྲུག་ཅུ་བདག་མ་ཐོས། །</s>
  </p>
  <p id="859">
    <s id="859:1">བདག་གིས་ངས་རྒྱས་མ་མཉེས་བྱས། །</s>
    <s id="859:2">བདག་ལ་ཉམས་པ་ཆེན་པོ་བྱུང་། །</s>
  </p>
  <p id="860">
    <s id="860:1">འཇིག་རྟེན་ཕན་མཛད་ཐུགས་བརྩེ་དེ་ལྟ་ [87b.2]བུ། །</s>
    <s id="860:2">ཆོས་རྣམས་ཀུན་གྱི་ཕ་རོལ་ཕྱིན་པ་ནི། །</s>
    <s id="860:3">བག་མེད་པ་ཡིས་དེ་རིང་དུས་འདས་ཏེ། །</s>
    <s id="860:4">རྐང་གཉིས་གཙོ་བོ་བདག་གིས་མ་མཉེས་བྱས། །</s>
  </p>
  <p id="861">
    <s id="861:1">བསྐལ་པ་ཁྲག་ཁྲིག་བྱེ་བ་ཕྲག་བརྒྱར་ཡང་། །</s>
    <s id="861:2">སངས་རྒྱས་བརྒྱ་ལམ་མཐོང་བ་རྙེད་པར་དཀའ། །</s>
    <s id="861:3">བདེ་གཤེགས་མྱ་ངན་འདས་ [87b.3]ནས་ཕྱིན་པ་ནི། །</s>
    <s id="861:4">རྒྱལ་བ་དེང་འདིར་བདག་གིས་མ་མཉེས་བྱས། །</s>
  </p>
  <p id="862">
    <s id="862:1">སྐྱེས་མ་ཐག་ཏུ་སངས་རྒྱས་མ་བརྗོད་པ། །</s>
    <s id="862:2">ཕ་དང་མ་ནི་དེ་རིང་དགྲ་ཡིན་སྙམ། །</s>
    <s id="862:3">གལ་ཏེ་རྒྱལ་བ་བཞུགས་པ་མཐོང་གྱུར་ན། །</s>
    <s id="862:4">ཆོས་རྣམས་ཉན་ཅིང་མཆོད་པ་བྱ་བ་ཞིག །</s>
    <s id="862:5">བདེ་གཤེགས་མྱ་ངན་འདས་ནས་གདོད་ [87b.4]འོངས་པས། །</s>
    <s id="862:6">དེ་བཞིན་གཤེགས་པའི་ཡན་ལག་དྲུག་ཅུ་པོ། །དེ་དག་ཀུན་དང་ལྡན་པའི་དབྱངས་འབྱུང་བ། །</s>
    <s id="862:7">རྒྱལ་བའི་དེ་དག་བདག་གིས་དེང་མ་ཐོས། །</s>
  </p>
  <p id="863">
    <s id="863:1">མྱ་ངན་འདས་ནས་འདིར་ནི་བདག་ཕྱིན་པ། །</s>
    <s id="863:2">དེ་རིང་བདག་ལ་ཉམས་པ་ཆེན་པོ་བྱུང་། །</s>
    <s id="863:3">སྔོན་གྱི་སངས་རྒྱས་དག་གིས་ [87b.5]རྟག་བསྟན་པ། །</s>
    <s id="863:4">གྱ་ནོམ་ཆོས་རྣམས་བདག་ལ་མི་སྟོན་ཏོ། །</s>
  </p>
  <p id="864">
    <s id="864:1">དེ་ནས་ཤཱ་རིའི་བུ་བྱང་ཆུབ་སེམས་དཔའ་དེ་ས་ཕྱོགས་དེ་ནས་མྱུར་དུ་ལངས་ཏེ། </s>
  </p>
  <p id="865">
    <s id="865:1">བཅོམ་ལྡན་འདས་མཆོག་གི་ཚོགས་ཅན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གལ་བ་དེར་སོང་སྟེ་ཕྱིན་ནས་[87b.6]དེ་བཞིན་གཤེགས་པའི་ཁྲི་ལ་ངུ་ཞིང་ལན་བརྒྱ་སྟོང་དུ་མ་བསྐོར་བ་བྱས་ནས་ས་ཕྱོགས་གཅིག་ཏུ་འདུག་སྟེ།</s>
  </p>
  <p id="866">
    <s id="866:1">ཚིགས་སུ་བཅད་པ་འདི་དག་གསོལ་ཏོ། །</s>
  </p>
  <p id="867">
    <s id="867:1">སེམས་ཅན་མཆོག་ནི་ཡང་དག་སྟེ། །</s>
    <s id="867:2">ཡང་དག་ཆོས་རྣམས་བསྟན་པ་མཛད། །</s>
  </p>
  <p id="868">
    <s id="868:1">བྱང་ཆུབ་དམ་པ་མཆོག་གི་ཕྱིར། །</s>
    <s id="868:2">བདག་གི་ [87b.7]སེམས་ནི་ཡང་དག་སྐྱེས། །</s>
  </p>
  <p id="869">
    <s id="869:1">ཤེས་རབ་ཆེན་པོ་ཡང་དག་གསུང་། །</s>
    <s id="869:2">དེ་བཞིན་གཤེགས་པ་མི་མཐོང་སྟེ། །</s>
  </p>
  <p id="870">
    <s id="870:1">རྒྱལ་བ་ཁྱོད་ཀྱི་ཅི་འདྲ་བ། །</s>
    <s id="870:2">བདག་གི་ཤེས་པའང་དེ་འདྲར་གྱུར། །</s>
  </p>
  <p id="871">
    <s id="871:1">བདག་སྔོན་སྟོབས་ཀྱང་ཆུང་བ་སྟེ། །</s>
    <s id="871:2">ཤེས་རབ་ཞན་པ་བདུད་ཀྱི་ཕྱོགས། །</s>
    <s id="871:3">ཁྱིམ་གྱི་གནས་ན་མཆིས་པས་ [88a.1]ན། །</s>
    <s id="871:4">མི་ཡི་གཙོ་བོ་མ་མཉེས་བགྱིས། །</s>
  </p>
  <p id="872">
    <s id="872:1">སྔོན་བགྱིས་བསོད་ནམས་མཆིས་པས་ནི། །</s>
    <s id="872:2">དེ་བཞིན་གཤེགས་པ་བདག་གིས་མཐོང་། །</s>
    <s id="872:3">ཆོས་རྣམས་བདག་ལ་མི་སྟོན་པས། །</s>
    <s id="872:4">དེ་ཕྱིར་ཤིན་ཏུ་སྡུག་བསྔལ་ལོ། །</s>
    <s id="872:5">ལྷ་དང་ཀླུ་ཡི་མདུན་དུ་ནི། །</s>
    <s id="872:6">བདེན་པའི་ [88a.2]ཚིག་རྣམས་བདག་གིས་བརྗོད། །</s>
    <s id="872:7">ཇི་སྟེ་བདག་ནི་ཡང་དག་ཏུ། །</s>
    <s id="872:8">ཇི་སྐད་སྨྲས་པ་བཞིན་གྱུར་ཏེ། །</s>
  </p>
  <p id="873">
    <s id="873:1">མ་འོངས་པ་ཡི་དུས་ཀྱི་ཚེ། །</s>
    <s id="873:2">གླང་པོ་ཆེན་པོ་དོན་གཟིགས་པ། །</s>
    <s id="873:3">ཡང་དག་ཉིད་ཀྱི་ཆོས་སྟོན་པ། །</s>
    <s id="873:4">མི་མཆོག་སངས་རྒྱས་འགྱུར་བར་བགྱི། །</s>
  </p>
  <p id="874">
    <s id="874:1">མི་ཁོམ་པར་ནི་མི་སྐྱེ་ཞིང་། །</s>
    <s id="874:2">སྐྱེས་ནས་ [88a.3]འདོད་པ་སྟེན་མི་བགྱིད། །བུད་མེད་དངོས་པོར་མི་འགྱུར་ཞིང་། །</s>
    <s id="874:3">བདུད་ཀྱི་བཅིངས་པ་གཅད་པར་བགྱི། །</s>
  </p>
  <p id="875">
    <s id="875:1">མངོན་སུམ་དུ་ནི་ཆོས་སྟོན་པ། །</s>
    <s id="875:2">སངས་རྒྱས་རྣམས་ནི་རྟག་ཏུ་བལྟ། །</s>
  </p>
  <p id="876">
    <s id="876:1">མཐོང་ནས་རབ་ཏུ་དད་པར་བགྱི། །</s>
    <s id="876:2">དད་ནས་བསྟི་སྟང་རིམ་གྲོ་བགྱི། །</s>
  </p>
  <p id="877">
    <s id="877:1">བདག་གིས་གང་སྨྲས་ཚིག་འདི་ [88a.4]ནི། །ཡང་དག་བདེན་པར་འགྱུར་ཞེ་ན། །</s>
  </p>
  <p id="878">
    <s id="878:1">བདེན་པ་དེས་ནི་སངས་རྒྱས་འདི། །</s>
    <s id="878:2">བྱང་ཆུབ་བཞིན་དུ་བཞུགས་པར་ཤོག །</s>
  </p>
  <p id="879">
    <s id="879:1">ཚིག་འདི་རྣམས་ནི་སྨྲས་པ་དང་། །</s>
    <s id="879:2">དེ་བཞིན་གཤེགས་པ་ཅོག་གེར་བཞུགས། །</s>
    <s id="879:3">ལྷ་རྣམས་བྱེ་བ་སྟོང་ཕྲག་གིས། །</s>
    <s id="879:4">དེ་ཚེ་རབ་ཏུ་གོས་རབ་གཏོར། །</s>
  </p>
  <p id="880">
    <s id="880:1">དེ་ནི་ [88a.5]རབ་ཏུ་ཡིད་དགའ་ནས། །</s>
    <s id="880:2">བར་སྣང་ལ་ནི་འདུག་གྱུར་ཏེ། །</s>
  </p>
  <p id="881">
    <s id="881:1">བར་སྣང་ལ་ནི་འདུག་ནས་སུ། །</s>
    <s id="881:2">རྒྱལ་བ་དེ་ལ་ཚིགས་བཅད་བསྟོད། །</s>
  </p>
  <p id="882">
    <s id="882:1">སྣང་བར་གྱུར་པ་ཕན་པའི་ཐུགས། །</s>
    <s id="882:2">རྫུ་འཕྲུལ་ཆེན་པོ་དམ་པ་གསུང་། །</s>
  </p>
  <p id="883">
    <s id="883:1">མཆོག་གི་ཆོས་རྣམས་སྟོན་མཛད་པ། །</s>
    <s id="883:2">སངས་རྒྱས་སྨྲ་བ་མགོན་པོ་ [88a.6]དྲན། །</s>
  </p>
  <p id="884">
    <s id="884:1">དེས་ཚིགས་སུ་བཅད་པ་དེ་དག་སྨྲས་ནས་འཁོར་རྣམས་རྒྱ་ཆེར་ཚིམ་པར་བྱ་བའི་ཕྱིར་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །</s>
  </p>
  <p id="885">
    <s id="885:1">བདག་ནི་མི་གཙོས་ལུང་བསྟན་ཏེ། །</s>
  </p>
  <p id="886">
    <s id="886:1">འཇིག་རྟེན་དུ་ཡང་སངས་རྒྱས་འགྱུར། །</s>
  </p>
  <p id="887">
    <s id="887:1">བདག་གིས་རྗེས་སུ་སློབ་གྱིས་ལ། །</s>
    <s id="887:2">དེ་བཞིན་གཤེགས་ལ་ [88a.7]རིམ་གྲོ་གྱིས། །</s>
    <s id="887:3">བདག་ལ་རྗེས་སུ་ཐུགས་བརྩེའི་ཕྱིར། །</s>
    <s id="887:4">མྱ་ངན་འདས་པའང་བཞེངས་གྱུར་ན། །</s>
  </p>
  <p id="888">
    <s id="888:1">འཇིག་རྟེན་མགོན་པོ་བསམ་མི་ཁྱབ། །</s>
    <s id="888:2">སུ་ཞིག་སངས་རྒྱས་དད་མི་བྱེད། །</s>
  </p>
  <p id="889">
    <s id="889:1">དེ་བཞིན་གཤེགས་པ་ལ་དེས་དགེ་བའི་རྩ་བ་བསྐྱེད་དེ་</s>
  </p>
  <p id="890">
    <s id="890:1">མཆོད་པ་དང་། རིམ་གྲོ་ཆེར་བྱས་ནས་དགེ་ [88b.1]བའི་རྩ་བ་དེ་ཉིད་ཀྱིས་དེ་ནས་ཤི་འཕོས་པ་དང་།</s>
    <s id="890:2">བདེ་འགྲོ་མཐོ་རིས་སུ་སྐྱེས་ཏེ།</s>
  </p>
  <p id="891">
    <s id="891:1">དེ་བསྐལ་པ་བྱེ་བ་ཕྲག་ཉི་ཤུར་ངན་འགྲོ་ལོག་པར་ལྟུང་བར་མ་སོང་ངོ་། །</s>
  </p>
  <p id="892">
    <s id="892:1">བསྐལ་པ་བྱེ་བ་ཕྲག་ཉི་ཤུར་འདོད་པ་ལ་ནམ་ཡང་ཡོངས་སུ་མ་སྤྱད་དོ། །</s>
  </p>
  <p id="893">
    <s id="893:1">བླ་ན་མེད་པ་ཡང་དག་པར་རྫོགས་པའི་བྱང་ཆུབ་རབ་ཏུ་ [88b.2]འདོད་པའི་ཕྱིར་དེ་དག་ཐམས་ཅད་ལ་ཡང་མཆོད་པ་དང་། རིམ་གྲོ་ཆེར་བྱས་ཏེ་</s>
  </p>
  <p id="894">
    <s id="894:1">ཐམས་ཅད་དུ་ཡང་ཚངས་པར་སྤྱོད་པ་སྤྱད་ནས་</s>
  </p>
  <p id="895">
    <s id="895:1">དེ་བསྐལ་པ་ཐ་མ་དུས་ཐ་མ་ལུས་ཐ་མ་ལ་བདག་གི་དངོས་པོ་ཐ་མ་ཐོབ་པའི་ཚེ་རང་གི་དགེ་བའི་རྩ་བས་བསྐུལ་ནས་ས་ལའི་རྒྱལ་པོ་ཞེས་བྱ་བ་དེ་བཞིན་ [88b.3]གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ།</s>
    <s id="895:2">བདེ་བར་གཤེགས་པ།</s>
    <s id="895:3">འཇིག་རྟེན་མཁྱེན་པ།</s>
    <s id="895:4">སྐྱེས་བུ་འདུལ་བའི། །ཁ་ལོ་སྒྱུར་བ།</s>
    <s id="895:5">བླ་ན་མེད་པ།</s>
    <s id="895:6">ལྷ་དང་མི་རྣམས་ཀྱི་སྟོན་པ།</s>
    <s id="895:7">སངས་རྒྱས་བཅོམ་ལྡན་འདས་འཇིག་རྟེན་ [88b.4]དུ་བྱུང་སྟེ།</s>
  </p>
  <p id="896">
    <s id="896:1">ཤཱ་རིའི་བུ་བཅོམ་ལྡན་འདས་ས་ལའི་རྒྱལ་པོའི་ཚེའི་ཚད་ནི་བསྐལ་པ་བྱེ་བ་ཕྲག་ཉི་ཤུར་གྱུར་ཏོ། །</s>
  </p>
  <p id="897">
    <s id="897:1">ཤཱ་རིའི་བུ་དེ་བཞིན་གཤེགས་པ་ས་ལའི་རྒྱལ་པོའི་ཉན་ཐོས་འདུས་པ་ནི་གཉིས་བྱུང་སྟེ།  ཉན་ཐོས་འདུས་པ་གཅིག་ལ་ནི་དགེ་སློང་བྱེ་བ་ཕྲག་ཉི་ཤུ་ཡོད་དོ། །</s>
  </p>
  <p id="898">
    <s id="898:1">ཉན་ [88b.5]ཐོས་འདུས་པ་གཉིས་པ་ལ་ནི་དགེ་སློང་སྟོང་ཕྲག་བཞི་བཅུ་ཡོད་དེ། </s>
  </p>
  <p id="899">
    <s id="899:1">ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། ཉོན་མོངས་པ་མེད་པ། དབང་དང་ལྡན་པར་གྱུར་པ་ནས། </s>
  </p>
  <p id="900">
    <s id="900:1">སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པའི་བར་དུའོ། །</s>
    <s id="900:2">ཡོངས་སུ་མྱ་ངན་ལས་ [88b.6]འདས་པའི་རིང་བསྲེལ་ཡང་རྒྱས་པར་གྱུར་ཏོ། །</s>
  </p>
  <p id="901">
    <s id="901:1">ཤཱ་རིའི་བུ་དེ་བཞིན་གཤེགས་པ་སཱ་ལའི་རྒྱལ་པོ་ཡོངས་སུ་མྱ་ངན་ལས་འདས་པའི་དམ་པའི་ཆོས་ནི་ལོ་སྟོང་ཕྲག་བཅུར་གནས་སོ། །</s>
  </p>
  <p id="902">
    <s id="902:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="903">
    <s id="903:1">བསྐལ་པ་བྱེ་བ་ཉི་ [88b.7]ཤུར་ནི། །</s>
    <s id="903:2">ངན་འགྲོར་ནམ་ཡང་མ་སོང་སྟེ། །</s>
  </p>
  <p id="904">
    <s id="904:1">བསྐལ་པ་བྱེ་བ་ཉི་ཤུར་ཡང་། །</s>
    <s id="904:2">འདོད་པ་དག་ལ་ཡོང་མ་བསྟེན། །</s>
  </p>
  <p id="905">
    <s id="905:1">དེ་ཡི་བར་དུ་སངས་རྒྱས་ནི། །</s>
    <s id="905:2">སྟོང་ཕྲག་བདུན་རྣམས་མྱ་ངན་འདས། །</s>
  </p>
  <p id="906">
    <s id="906:1">དེར་ནི་ཚངས་པར་སྤྱོད་སྤྱད་དེ། །</s>
    <s id="906:2">ཆོས་འདོད་པར་ཡང་རྟག་ཏུ་གྱུར། །</s>
  </p>
  <p id="907">
    <s id="907:1">དེ་ཕྱིར་བྱང་ཆུབ་ [89a.1]སངས་རྒྱས་ནས། །</s>
  </p>
  <p id="908">
    <s id="908:1">རྒྱལ་བ་སཱ་ལའི་དབང་པོར་གྱུར། །</s>
  </p>
  <p id="909">
    <s id="909:1">བྱེ་བ་སྟོང་ཕྲག་སུམ་ཅུ་རྣམས། །</s>
    <s id="909:2">བྱང་ཆུབ་མཆོག་ལ་རབ་ཏུ་བཀོད། །</s>
  </p>
  <p id="910">
    <s id="910:1">སྲོག་ཆགས་ཀུན་ལ་ཕན་པའི་ཕྱིར། །</s>
    <s id="910:2">བྱང་ཆུབ་དམ་པ་སངས་རྒྱས་ནས། །</s>
  </p>
  <p id="911">
    <s id="911:1">བསྐལ་པ་བྱེ་བ་ཉི་ཤུར་ནི། །</s>
    <s id="911:2">སྲོག་ཆགས་ [89a.2]རྣམས་ལ་ཆོས་བསྟན་ཏོ། །</s>
  </p>
  <p id="912">
    <s id="912:1">སྟོང་ཕྲག་དག་ནི་བཞི་བཅུ་དང་། །</s>
    <s id="912:2">གཞན་ཡང་བྱེ་བ་ཉི་ཤུ་རྙེད། །</s>
  </p>
  <p id="913">
    <s id="913:1">ཐམས་ཅད་ཟག་ཟད་དྲང་སྲོང་གི། །</s>
    <s id="913:2">དགེ་འདུན་དེ་ཚེ་དེ་སྙེད་བྱུང་། །</s>
  </p>
  <p id="914">
    <s id="914:1">སྟོན་པ་མྱ་ངན་འདས་ནས་ཀྱང་། །རིང་བསྲེལ་ཤིན་ཏུ་རྒྱས་པར་གྱུར། །</s>
    <s id="914:2">མཆོད་རྟེན་སྟོང་ཕྲག་དྲུག་ཅུ་དང་། །</s>
    <s id="914:3">[89a.3]བྱེ་བ་དག་ཀྱང་དེར་བྱུང་ངོ་། །</s>
  </p>
  <p id="915">
    <s id="915:1">མྱ་ངན་འདས་ནས་དམ་པའི་ཆོས། །</s>
    <s id="915:2">ལོ་ནི་སྟོང་ཕྲག་བཅུར་གནས་ཏེ། །</s>
    <s id="915:3">རྒྱལ་བའི་བསྟན་པ་ཐོས་ནས་ནི། །</s>
    <s id="915:4">སུ་ཞིག་དེ་ལ་དད་མི་བྱེད། །</s>
  </p>
  <p id="916">
    <s id="916:1">སངས་རྒྱས་ཀྱི་ནི་ཆོས་ཐོས་ནས། །</s>
  </p>
  <p id="917">
    <s id="917:1">མཁས་པ་སུ་དག་ནེམ་ནུར་མེད། །</s>
  </p>
  <p id="918">
    <s id="918:1">དེ་དག་ངན་འགྲོར་མི་འགྲོ་སྟེ། ། </s>
  </p>
  <p id="919">
    <s id="919:1">[89a.4]མྱུར་དུ་མྱ་ངན་འདས་ལ་རེག །</s>
  </p>
  <p id="920">
    <s id="920:1">ཤ་རིའི་བུ་དེ་ལྟར་ཚུལ་ཁྲིམས་ཡོངས་སུ་དག་པའི་བྱང་ཆུབ་སེམས་དཔའ་སེམས་ཅན་ཐམས་ཅད་ལ་མ་དང་ཕར་འདུ་ཤེས་སྐྱེད་དེ། </s>
  </p>
  <p id="921">
    <s id="921:1">འདོད་ཆགས་ཀྱི་སེམས་སྐྱེས་པ་ནི་མར་འདུ་ཤེས་པས་སྤོང་ངོ་།  ཞེ་སྡང་གི་སེམས་སྐྱེས་པ་ནི་ཕར་འདུ་ཤེས་པས་ [89a.5]སྤོང་ངོ་།། །།</s>
  </p>
  <p id="922">
    <s id="922:1">བམ་པོ་བཅུ་གཅིག་པ།</s>
    <s id="922:2">ཤཱ་རིའི་བུ་གཞན་ཡང་ཚུལ་ཁྲིམས་ཡོངས་སུ་དག་པའི་བྱང་ཆུབ་སེམས་དཔའ་བདག་ཉིད་ལ་མི་འཐུན་པ་མང་དུ་གནས་པ་ཡིན་ཏེ།</s>
  </p>
  <p id="923">
    <s id="923:1">དེ་ལ་འདོད་ཆགས་ཀྱི་ཕྱིར་ཚུལ་བཞིན་ཡིད་ལ་བྱེད་པས་འདོད་པ་ལ་ཡང་དག་པར་མི་འཐུན་པ་ [89a.6]སྐྱེད་དོ། །</s>
  </p>
  <p id="924">
    <s id="924:1">དེ་འདོད་པ་དང་། འདོད་པའི་མི་འཐུན་པ་ཡང་རབ་ཏུ་ཤེས་སོ། །</s>
  </p>
  <p id="925">
    <s id="925:1">དེ་ལ་འདོད་པ་གང་། འདོད་པའི་མི་འཐུན་པ་གང་ཞེ་ན། </s>
  </p>
  <p id="926">
    <s id="926:1">འདོད་པ་ཞེས་བྱ་བ་ནི་གང་མིག་གིས་ཤེས་པར་བྱ་བའི་གཟུགས་ལ་མངོན་པར་ཆགས་པ་དེ་ནི་འདོད་པ་ཞེས་བྱའོ། །</s>
  </p>
  <p id="927">
    <s id="927:1">གཞན་ཡང་འདོད་པ་ཞེས་བྱ་བ་ནི་ [89a.7]གང་རྣ་བས་ཤེས་པར་བྱ་བའི་སྒྲ་ལ་མངོན་པར་ཆགས་པའོ། །</s>
  </p>
  <p id="928">
    <s id="928:1">དེ་བཞིན་དུ་སྦྱར་ཏེ། </s>
  </p>
  <p id="929">
    <s id="929:1">གང་སྣས་ཤེས་པར་བྱ་བའི་དྲི་དང་།</s>
    <s id="929:2">ལྕེས་ཤེས་པར་བྱ་བའི་རོ་དང་།</s>
    <s id="929:3">ལུས་ཀྱིས་ཤེས་པར་བྱ་བའི་རེག་བྱ་ལ་མངོན་པར་ཆགས་པ་དེ་ནི་འདོད་པ་ཞེས་བྱའོ། ། དེ་ལ་གང་མངོན་པར་ཆགས་པ་དེ་ནི་ལྷག་ [89b.1]པར་ཞེན་པའོ། །</s>
  </p>
  <p id="930">
    <s id="930:1">གང་ལྷག་པར་ཞེ་ན་པ་དེ་ནི་ཀུན་ཏུ་སྦྱོར་བའོ། །</s>
  </p>
  <p id="931">
    <s id="931:1">གང་ཀུན་ཏུ་སྦྱོར་བ་དེ་ནི་མངོན་པར་འགྲུབ་པའོ། །</s>
  </p>
  <p id="932">
    <s id="932:1">གང་མངོན་པར་འགྲུབ་པ་དེ་ནི་འཆིང་བ་སྟེ། </s>
  </p>
  <p id="933">
    <s id="933:1">དེ་ཡང་དག་པ་མ་ཡིན་པ་འདྲིད་པའོ། །</s>
  </p>
  <p id="934">
    <s id="934:1">དེ་ལྟར་ཀྱེ་མའོ་སེམས་ཅན་འདི་དག་ནི་ཡང་དག་པ་མ་ཡིན་པ་འདྲིད་པའི་ [89b.2]འཆིང་བས་བཅིངས་པ་སྟེ།  བཅིངས་པ། ངེས་པར་བཅིངས་པ། ཤིན་ཏུ་ངེས་པར་བཅིངས་པའོ། །</s>
  </p>
  <p id="935">
    <s id="935:1">ཅིས་བཅིངས་ཤེ་ན། </s>
  </p>
  <p id="936">
    <s id="936:1">གཟུགས་ཀྱི་བཅིང་བས་བཅིངས་པ་ནི་བཅིངས་ཞེས་བྱ་བ་ནས་སྒྲ་དང་། དྲི་དང་། རོ་དང་། རེག་གི་བར་གྱི་འཆིང་བས་བཅིངས་པ་ནི་བཅིངས་ཞེས་བྱའོ། ། </s>
  </p>
  <p id="937">
    <s id="937:1">[89b.3]གཟུགས་ཀྱིས་བཅིངས་པ་གང་ཞེ་ན།</s>
    <s id="937:2">འདི་ལྟ་སྟེ། ལུས་ཐོབ་པའི་གཟུགས་དེ་ལ་གང་བདག་ཏུ་འདུ་ཤེས་པ་དང་།</s>
    <s id="937:3">སྲོག་ཏུ་འདུ་ཤེས་པ་དང་།</s>
    <s id="937:4">གང་ཟག་ཏུ་འདུ་ཤེས་པ་དང་།</s>
    <s id="937:5">རྟག་པར་འདུ་ཤེས་པ་དང་།</s>
    <s id="937:6">བརྟན་པར་འདུ་ཤེས་པ་དང་།</s>
    <s id="937:7">ཐེར་ཟུག་ཏུ་འདུ་ཤེས་པ་དང་།</s>
    <s id="937:8">[89b.4]རྫས་སུ་འདུ་ཤེས་པ་དང་།</s>
    <s id="937:9">རིལ་པོར་འདུ་ཤེས་པ་དང་།</s>
    <s id="937:10">གོང་བུར་འདུ་ཤེས་པ་དེ་ནི་གཟུགས་ཀྱིས་བཅིངས་པ་ཞེས་བྱའོ། །</s>
  </p>
  <p id="938">
    <s id="938:1">ཡང་གཟུགས་ཀྱི་འཆིང་བ་གང་ཞེ་ན།  འདི་ལྟ་སྟེ། ལུས་མངོན་པར་གྲུབ་པ་དེ་ལ་རིམ་གྲོ་བྱའོ་སྙམ་ནས།</s>
  </p>
  <p id="939">
    <s id="939:1">དེ་བདག་ལ་བྱམས་པས་ཆུང་མ་ལ་མངོན་པར་ [89b.5]ཆགས་པར་བྱེད་དེ། </s>
  </p>
  <p id="940">
    <s id="940:1">གཟུགས་ཀྱི་འཆིང་བས་བཅིངས་ནས། </s>
  </p>
  <p id="941">
    <s id="941:1">འདོད་པའི་ལོངས་སྤྱོད་ཐོབ་པས་མི་དགེ་བའི་ལས་མངོན་པར་འདུ་བྱེད་དེ། </s>
  </p>
  <p id="942">
    <s id="942:1">འདོད་པའི་ཉེས་པ་མི་ཤེས་སོ། །</s>
  </p>
  <p id="943">
    <s id="943:1">དེ་ལ་འདོད་པའི་ཉེས་པ་གང་ཞེ་ན། </s>
  </p>
  <p id="944">
    <s id="944:1">ཉེས་པ་དག་ལ་འདོད་པ་དང་། ཉེས་པ་ལ་འདོད་པ་མེད་མོད་ [89b.6]ཀྱིས། གང་ངན་སོང་དུ་གཞོལ་བའི་འདོད་པའི་ཉེས་པ་དེ་དག་བསྟན་པར་བྱའོ་སྙམ་མོ། །</s>
    <s id="944:2">དེ་ལ་ངན་སོང་དུ་གཞོལ་བའི་འདོད་པའི་ཉེས་པ་གང་ཞེ་ན།</s>
  </p>
  <p id="945">
    <s id="945:1">ཤཱ་རིའི་བུ་འདོད་པ་བསྟེན་པ་ནི་སྡིག་པ་མི་བྱེད་པ་ཅུང་ཟད་ཀྱང་མེད་དེ། </s>
  </p>
  <p id="946">
    <s id="946:1">དེའི་རྣམ་པར་སྨིན་པས་སྡུག་བསྔལ་ཡོངས་སུ་བཟུང་བར་ [89b.7]མ་གྱུར་པ་གང་ཡང་མེད་ཅེས་བཤད་དོ། །</s>
  </p>
  <p id="947">
    <s id="947:1">དེ་ལྟར་ཤཱ་རིའི་བུ་སྟོང་གི་འཇིག་རྟེན་གྱི་ཁམས་སུ་རབ་ཏུ་བརྟགས་ན། </s>
  </p>
  <p id="948">
    <s id="948:1">ཇི་ལྟར་བདག་གི་ཆུང་མ་ལྟ་བུར་དགྲར་གྱུར་པ་ནི་གཞན་གང་ཡང་མེད་དོ། །</s>
  </p>
  <p id="949">
    <s id="949:1">དེ་ཅིའི་ཕྱིར་ཞེ་ན།</s>
    <s id="949:2">ཤཱ་རིའི་བུ་དེ་བཞིན་གཤེགས་པ་ནི་ཡེ་ཤེས་དང་ལྡན་ནོ།། སེམས་ཅན་ [90a.1]ཐམས་ཅད་ནི་མི་ཤེས་པ་སྟེ། གང་ཡེ་ཤེས་དང་ལྡན་པས་མེད་པ་དེ་ནི་རབ་ཏུ་ཡང་དག་པའོ། །</s>
  </p>
  <p id="950">
    <s id="950:1">གང་མི་ཤེས་པས་ཡོངས་སུ་ཟིན་པ་དེ་ནི་ཡང་དག་པ་མ་ཡིན་པའོ། ། མི་ཤེས་པས་གང་ཡོངས་སུ་བཟུང་ཞེ་ན།  འདུས་བྱས་ཡོངས་སུ་བཟུང་ངོ་། །</s>
  </p>
  <p id="951">
    <s id="951:1">བུ་དང་། བུ་ [90a.2]མོ་དང་། ཆུང་མ་ཡོངས་སུ་བཟུང་ངོ་། །དེས་དེ་ལྟར་ཡོངས་སུ་བཟུང་། ཕན་ཚུན་དུ་དེ་ལྟར་ཡོངས་སུ་བཟུང་། འཕགས་པའི་ལམ་གྱིས་ཀུན་ཏུ་མ་བཟུང་སྟེ།</s>
  </p>
  <p id="952">
    <s id="952:1">བུ་ཕོ་དང་། བུ་མོ་དང་། ཆུང་མས་ཀུན་ཏུ་བསྐོར་ཅིང་། སྲེད་པ་ཉེ་བར་ལེན་པ་ནི་</s>
    <s id="952:2">རབ་ཏུ་འབྱུང་བའི་བར་དུ་གཅོད་ [90a.3]དོ།</s>
  </p>
  <p id="953">
    <s id="953:1">ཚུལ་ཁྲིམས་ཀྱི་བར་དུ་གཅོད།</s>
    <s id="953:2">བསམ་གཏན་གྱི་བར་དུ་གཅོད།</s>
    <s id="953:3">མཐོ་རིས་ཀྱི་བར་དུ་གཅོད།</s>
    <s id="953:4">མྱ་ངན་ལས་འདས་པའི་བར་དུ་གཅོད་པའོ། །</s>
  </p>
  <p id="954">
    <s id="954:1">བྲན་ཕོ་དང་། བྲན་མོ་ཡོངས་སུ་འཛིན་པ་དང་། བུ་ཕོ་དང་། བུ་མོ་དང་། ཆུང་མ་ཡོངས་སུ་འཛིན་པ་ནི་དགེ་ [90a.4]བའི་ཆོས་ཐམས་ཅད་ཀྱི་བར་དུ་གཅོད་པའོ། །</s>
  </p>
  <p id="955">
    <s id="955:1">གོང་མ་བཞིན་དུ་སྦྱར་ཏེ། </s>
  </p>
  <p id="956">
    <s id="956:1">བུ་ཕོ་དང་། བུ་མོ་དང་། ཆུང་མ་ཡོངས་སུ་འཛིན་པ་ནི་</s>
    <s id="956:2">དགྲར་གྱུར་པ་ཡོངས་སུ་འཛིན་པའོ། །</s>
  </p>
  <p id="957">
    <s id="957:1">སེམས་ཅན་དམྱལ་བ་དང་།</s>
    <s id="957:2">དུད་འགྲོའི་སྐྱེ་གནས་དང་།</s>
    <s id="957:3">གཤིན་རྗེའི་འཇིག་རྟེན་ཡོངས་སུ་འཛིན་པའོ། །</s>
  </p>
  <p id="958">
    <s id="958:1">མདོར་ [90a.5]ན་མི་དགེ་བ་ཐམས་ཅད་ཡོངས་སུ་འཛིན་པ་སྟེ། </s>
  </p>
  <p id="959">
    <s id="959:1">ཐ་ན་ཟས་བཟང་པོའི་ཡང་བར་དུ་གཅོད་པའོ། །</s>
  </p>
  <p id="960">
    <s id="960:1">སངས་རྒྱས་མཐོང་བའི་བར་དུ་གཅོད་པའོ། །</s>
  </p>
  <p id="961">
    <s id="961:1">གོང་མ་བཞིན་དུ་སྦྱར་ཏེ། </s>
  </p>
  <p id="962">
    <s id="962:1">ཆོས་མཉན་པ་དང་།</s>
    <s id="962:2">དགེ་འདུན་ལ་བསྙེན་བཀུར་བྱ་བ་དང་།</s>
    <s id="962:3">སངས་རྒྱས་བལྟ་བར་དད་པ་རྙེད་པ་དང་། [90a.6]ཆོས་ཉན་པར་དད་པ་རྙེད་པ་དང་། དགེ་འདུན་ལ་བསྙེན་བཀུར་བྱ་བར་དད་པ་རྙེད་པ་དང་།</s>
    <s id="962:4">དལ་བ་འབྱོར་བ་རྙེད་པའི་བར་དུ་གཅོད་པའོ། །</s>
  </p>
  <p id="963">
    <s id="963:1">གོང་མ་བཞིན་དུ་སྦྱར་ཏེ། </s>
  </p>
  <p id="964">
    <s id="964:1">དད་པའི་ནོར་དང་། ཚུལ་ཁྲིམས་ཀྱི་ནོར་དང་། ཐོས་པའི་ནོར་དང་། ཤེས་རབ་ཀྱི་ནོར་དང་། གཏོང་བའི་ནོར་ [90a.7]དང་། ཁྲེལ་ཡོད་པའི་ནོར་དང་། ངོ་ཚ་ཤེས་པའི་ནོར་རྙེད་པའི་བར་དུ་གཅོད་པའོ། །</s>
  </p>
  <p id="965">
    <s id="965:1">ཆུང་མ་དང་། བུ་དང་། བུ་མོ་ཡོངས་སུ་འཛིན་པ་ནི་མ་དད་པ་ཡོངས་སུ་འཛིན་པའོ། །</s>
  </p>
  <p id="966">
    <s id="966:1">ཆུང་མ་དང་། བུ་དང་། བུ་མོ་ཡོངས་སུ་འཛིན་པ་ནི་འཆལ་བའི་ཚུལ་ཁྲིམས་དང་། སེར་སྣ་དང་། [90b.1]འཆལ་བའི་ཤེས་རབ་དང་། ཁྲེལ་མེད་པ་དང་། ངོ་ཚ་མི་ཤེས་པ་ཡོངས་སུ་འཛིན་པའོ། །</s>
  </p>
  <p id="967">
    <s id="967:1">ཆུང་མ་དང་། བུ་དང་། བུ་མོ་ཡོངས་སུ་འཛིན་པ་ནི་ནད་དང་། འབྲས་དང་། ཟུག་རྔུ་ཡོངས་སུ་འཛིན་པའོ། །མེའི་ཕུང་པོ་ཡོངས་སུ་འཛིན་པའོ། །སྦྲུལ་གདུག་པ་ཡོངས་སུ་ [90b.2]འཛིན་པའོ། །</s>
  </p>
  <p id="968">
    <s id="968:1">ཁྱིམ་གྱི་གནས་ནི་དུར་ཁྲོད་ཀྱི་གནས་སོ། །དུར་ཁྲོད་དང་། ཁྱིམ་ནི་མྱ་ངམ་དགོན་པ་སྨྲེ་བའི་ས་མེད་པ་སྟེ།</s>
  </p>
  <p id="969">
    <s id="969:1">ཆོས་དཀར་པོ་ཐམས་ཅད་རྒུད་པའོ་ཞེས་ངས་བཤད་དོ། །</s>
  </p>
  <p id="970">
    <s id="970:1">བུ་དང་། བུ་མོ་དང་། ཆུང་མ་ལ་ཆགས་པ་ནི་རྡོའི་སེར་བ་འབབ་པ་ལ་ཆགས་པའོ། ། </s>
  </p>
  <p id="971">
    <s id="971:1">[90b.3]རལ་གྲིའི་སོ་ལ་ཆགས་པའོ། །</s>
  </p>
  <p id="972">
    <s id="972:1">ལྕགས་ཀྱི་ཁྲི་བསྲེགས་པ་ལ་ཆགས་པའོ། །</s>
  </p>
  <p id="973">
    <s id="973:1">དེའི་མེ་ཏོག་དང་། སྤོས་དང་། ཕྲེང་བ་དང་། བྱུག་པ་ལ་ཆགས་པ་ནི་ལྕགས་ཀྱི་ཁྲི་དང་། ལྕགས་ཀྱི་ཐུ་ལུམ་གྱི་ཕྲེང་བ་དང་། བཤང་གཅིས་བྱུགས་པ་ལ་ཆགས་པའོ། །</s>
  </p>
  <p id="974">
    <s id="974:1">ཁྱིམ་ཡོངས་སུ་ [90b.4]འཛིན་པ་ནི་ལྕགས་ཟངས་ཡོངས་སུ་འཛིན་པའོ། །</s>
  </p>
  <p id="975">
    <s id="975:1">བྲན་ཕོ་དང་། བྲན་མོ་དང་། ལས་བྱེད་པའི་མི་ཡོངས་སུ་འཛིན་པ་ནི་སེམས་ཅན་དམྱལ་བའི་སྲུངས་མ་ཡོངས་སུ་འཛིན་པའོ། །</s>
  </p>
  <p id="976">
    <s id="976:1">གླང་པོ་ཆེ་དང་། རྟ་དང་། རྔ་མོ་དང་། བ་ལང་དང་། བོང་བུ་དང་། ལུག་དང་། ཁྱིམ་བྱ་དང་། [90b.5]ཕག་ཡོངས་སུ་འཛིན་པ་ནི་སྲོག་ཆགས་སྲེ་བོ་དང་། ཁྲ་བོ་དཔག་ཚད་བརྒྱ་པ་ཡོངས་སུ་འཛིན་པའོ། །</s>
  </p>
  <p id="977">
    <s id="977:1">ཆུང་མ་དང་། བུ་དང་། བུ་མོ་ཡོངས་སུ་འཛིན་པ་ནི་སྡུག་བསྔལ་དང་། ཡིད་མི་བདེ་བ་དང་། འཁྲུག་པ་ཐམས་ཅད་ཡོངས་སུ་འཛིན་པའོ། །</s>
  </p>
  <p id="978">
    <s id="978:1">ཤཱ་རིའི་བུ་ལྕགས་ཀྱི་ཁྲི་དཔག་ཚད་སྟོང་ [90b.6]པ་རབ་ཏུ་ཚ་བ། ཀུན་ཏུ་རབ་ཏུ་འབར་བ། མེ་དང་འདྲ་བར་གྱུར་པ་དང་མཐང་སྦྱར་ཀྱང་བླའི།</s>
    <s id="978:2">ཕ་དང་མས་བྱིན་པའི་ཆུང་མ་ལ་རྒྱང་རིང་པོ་ནས་ཀུན་ཏུ་ཆགས་པའི་སེམས་ཀྱིས་ལྟ་བ་ཡང་དེ་ལྟ་མ་ཡིན་ན་</s>
  </p>
  <p id="979">
    <s id="979:1">མཐང་སྦྱར་བ་ལྟ་ཅི་སྨོས། </s>
  </p>
  <p id="980">
    <s id="980:1">དེ་ཅིའི་ཕྱིར་ཞེ་ན།</s>
    <s id="980:2">ཆུང་མ་ནི་སྡུག་བསྔལ་གྱི་རྩ་བའོ། །</s>
  </p>
  <p id="981">
    <s id="981:1">[90b.7]ཆུང་མ་ནི་སྡིག་པའི་རྩ་བའོ། །</s>
  </p>
  <p id="982">
    <s id="982:1">ཆུང་མ་ནི་ཀུན་ནས་མནར་སེམས་ཀྱི་རྩ་བའོ། །</s>
  </p>
  <p id="983">
    <s id="983:1">ཆུང་མ་ནི་འཆིང་བའི་རྩ་བའོ། །</s>
  </p>
  <p id="984">
    <s id="984:1">ཆུང་མ་ནི་མྱ་ངན་གྱི་རྩ་བའོ། །</s>
  </p>
  <p id="985">
    <s id="985:1">ཆུང་མ་ནི་དགྲའི་རྩ་བའོ། །</s>
  </p>
  <p id="986">
    <s id="986:1">ཆུང་མ་ནི་དམུས་ལོང་གི་རྩ་བའོ། །</s>
  </p>
  <p id="987">
    <s id="987:1">ཆུང་མ་ནི་ཤེས་རབ་ཀྱི་མིག་དང་མི་འཐུན་པའི་རྩ་བའོ། །</s>
  </p>
  <p id="988">
    <s id="988:1">ཆུང་མ་ནི་ [91a.1]ལྕགས་དང་རྡོ་བསྲེགས་པ་བཀྲམ་པའི་སའོ། །</s>
  </p>
  <p id="989">
    <s id="989:1">ཆུང་མ་ནི་ཕ་རོལ་གནོད་པར་བྱེད་པ་དང་འདྲའོ། །</s>
  </p>
  <p id="990">
    <s id="990:1">ཆུང་མ་ནི་ལོག་པའི་ལས་ཀྱིས་རབ་ཏུ་གཟིར་བའོ། །</s>
  </p>
  <p id="991">
    <s id="991:1">ཅིའི་ཕྱིར་ཆུང་མ་ཞེས་བྱ་ཞེ་ན། </s>
  </p>
  <p id="992">
    <s id="992:1">ཁུར་སྐུར་བ་དང་། ཁུར་ཁྱེར་བ་དང་། ཁུར་རབ་ཏུ་ལེན་པ་དང་། [91a.2]ཁུར་ཐོགས་པ་དང་། ཁུར་ཡོངས་སུ་ཐོགས་པ་དང་། ཁུར་གྱིས་ཉོན་མོངས་པ་དང་། ཁུར་གྱིས་ཉེན་པ་དང་། ཁུར་གྱིས་བསྲབས་པས་ན་དེའི་ཕྱིར་ཆུང་མ་ཞེས་བྱའོ། །</s>
  </p>
  <p id="993">
    <s id="993:1">སེམས་ཅན་དག་དེ་ལ་གསོ་བར་བྱེད་པ་ཞེས་ཀྱང་བྱ་སྟེ། །</s>
  </p>
  <p id="994">
    <s id="994:1">སྲེད་པས་འཁོལ་བས་ཆུང་མ་ལ་གཞོལ་ [91a.3]ཞིང་ཆུང་མས་ཡོངས་སུ་ཟིན། </s>
  </p>
  <p id="995">
    <s id="995:1">ཆུང་མས་ཕམ་པར་བྱས། </s>
  </p>
  <p id="996">
    <s id="996:1">ཆུང་མས་ཡོངས་སུ་བསྡུས།  ཆུང་མས་དབང་བྱས།</s>
  </p>
  <p id="997">
    <s id="997:1">ཆུང་མས་འཁོལ། ཆུང་མའི་རྗེས་སུ་འབྲང་སྟེ། </s>
  </p>
  <p id="998">
    <s id="998:1">དེའི་ཕྱིར་ཆུང་མ་ཞེས་བྱའོ། །</s>
  </p>
  <p id="999">
    <s id="999:1">ཆུང་མའི་ཕྱིར་ཁུར་ཆེན་པོ་མི་འདོར་རོ། །ཁུར་གང་མི་འདོར་ཞེ་ན། </s>
  </p>
  <p id="1000">
    <s id="1000:1">འདི་ལྟ་ [91a.4]སྟེ། ཕུང་པོ་ལྔའོ། །</s>
  </p>
  <p id="1001">
    <s id="1001:1">ཕུང་པོ་ལྔ་གང་ཞེ་ན།</s>
    <s id="1001:2">གཟུགས་ཀྱི་ཕུང་པོ་དང་། ཚོར་བའི་ཕུང་པོ་དང་། འདུ་ཤེས་ཀྱི་ཕུང་པོ་དང་། འདུ་བྱེད་ཀྱི་ཕུང་པོ་དང་། རྣམ་པར་ཤེས་པའི་ཕུང་པོ་སྟེ།</s>
  </p>
  <p id="1002">
    <s id="1002:1">ཕུང་བོ་ལྔ་པོ་དེ་དག་གི་ཁུར་མི་འདོར་བས་དེའི་ཕྱིར་ཆུང་མ་ཞེས་བྱའོ། །</s>
  </p>
  <p id="1003">
    <s id="1003:1">ཅིའི་ཕྱིར་ [91a.5]གོང་རྙིང་གཉིས་པ་ཞེས་བྱ་ཞེ་ན། </s>
  </p>
  <p id="1004">
    <s id="1004:1">འདི་ལྟར་ཤཱ་རིའི་བུ་ཚུལ་ཁྲིམས་ཉམས་པ་གཉིས་པའོ། །</s>
  </p>
  <p id="1005">
    <s id="1005:1">ཆོ་ག་ཉམས་པ་གཉིས་པའོ། །</s>
  </p>
  <p id="1006">
    <s id="1006:1">ཡང་དག་པའི་ལྟ་བ་ཉམས་པ་གཉིས་པའོ། །</s>
  </p>
  <p id="1007">
    <s id="1007:1">བཟའ་བ་དང་། བཏུང་བ་གཉིས་པའོ། །</s>
  </p>
  <p id="1008">
    <s id="1008:1">སེམས་ཅན་དམྱལ་བ་དང་། དུད་འགྲོའི་སྐྱེ་གནས་ [91a.6]དང་། གཤིན་རྗེའི་འཇིག་རྟེན་དུ་འགྲོ་བ་གཉིས་པའོ། །</s>
  </p>
  <p id="1009">
    <s id="1009:1">འཕགས་པའི་ཤེས་རབ་ཀྱི་བར་ཆད་བྱེད་པའོ། །</s>
  </p>
  <p id="1010">
    <s id="1010:1">མྱ་ངན་ལས་འདའ་བའི་བདེ་བ་ལ་མི་འཐུན་པའི་ཕྱོགས་བྱེད་པའོ། །</s>
  </p>
  <p id="1011">
    <s id="1011:1">སྡུག་བསྔལ་ཐམས་ཅད་ཡང་དག་པར་སྡུད་པ་གཉིས་པ་སྟེ། </s>
  </p>
  <p id="1012">
    <s id="1012:1">དེའི་ཕྱིར་གོང་རྙིང་གཉིས་པ་ཞེས་ [91a.7]བྱའོ། །</s>
  </p>
  <p id="1013">
    <s id="1013:1">ཅིའི་ཕྱིར་བུད་མེད་ཅེས་བྱ་ཞེ་ན།  ཉེས་པ་མང་ཞིང་སྒྱུ་མཐའ་ཡས་པས་དེའི་ཕྱིར་འདི་ནི་སྒྱུ་མ་སྟེ་བུད་མེད་ཅེས་བྱའོ། །</s>
  </p>
  <p id="1014">
    <s id="1014:1">གང་བུད་མེད་ཀྱི་ལག་ཏུ་སོང་བ་དེ་དག་བདུད་ཀྱི་ལག་ཏུ་སོང་བའོ། །གང་བདུད་ཀྱི་ལག་ཏུ་སོང་བ་དེ་དག་སྡིག་ཅན་གྱི་དབང་དུ་སོང་བ་སྟེ། བུད་མེད་ནི་ [91b.1]ཉེས་པ་མང་བ། སྒྱུ་མཐའ་ཡས་པ།</s>
    <s id="1014:2">སེམས་ཡང་བ། སེམས་འགྱུར་བ། སེམས་མི་བརྟན་པ། སེམས་རབ་ཏུ་གཡོ་ཞིང་མི་བརྟན་པ། སྤྲེའུའི་སེམས། སྤྲེའུ་དང་མཚུངས་པ། སྒྱུ་མ་སྟོན་པ་ལ་མཁས་པ་སྟེ།</s>
  </p>
  <p id="1015">
    <s id="1015:1">དེའི་ཕྱིར་བུད་མེད་ཅེས་བྱའོ། །</s>
  </p>
  <p id="1016">
    <s id="1016:1">ཤཱ་རིའི་བུ་བུད་མེད་ [91b.2]ནི་སྒྱུ་མའི་གྲོང་ཁྱེར།</s>
    <s id="1016:2">སྒྱུ་མའི་རྒྱལ་པོའི་ཕོ་བྲང་འཁོར། སྒྱུ་མའི་གྲོང་རྡལ། སྒྱུ་མའི་རྒྱལ་པོའི་ཡུལ་འཁོར། སྒྱུ་མའི་རྒྱལ་སྲིད། སྒྱུ་མའི་ཡུལ། སྒྱུ་མའི་འཇིག་རྟེན། སྒྱུ་མའི་འཇིག་རྟེན་གྱི་ཁམས། སྒྱུ་མ་མཐའ་ཡས་པ། སྒྱུ་མ་རྒྱས་པ། སྒྱུ་མ་དཔག་ཏུ་མེད་པ། [91b.3]སྒྱུ་མ་བསམ་གྱིས་མི་ཁྱབ་པ་སྟེ།</s>
  </p>
  <p id="1017">
    <s id="1017:1">དེའི་ཕྱིར་བུད་མེད་ཅེས་བྱའོ། །</s>
  </p>
  <p id="1018">
    <s id="1018:1">ཤཱ་རིའི་བུ་དེ་ལྟར་འདོད་པའི་ཉེས་པ་དེ་དག་ནི་ངན་སོང་དུ་འགྲོ་བའོ་ཞེས་བྱའོ། །</s>
  </p>
  <p id="1019">
    <s id="1019:1">འདི་ལྟ་སྟེ། ཤཱ་རིའི་བུ་སྒྱུ་མ་བྱེད་པ་ཤིན་ཏུ་བསླབས་པ་ཞིག་ལྟད་མོ་བའི་ནང་དུ་སོང་ནས་</s>
  </p>
  <p id="1020">
    <s id="1020:1">སྒྱུ་མ་རྣམ་པ་སྣ་ཚོགས་ཉེ་བར་སྟོན་པ་དེ་བཞིན་ [91b.4]དུ།</s>
    <s id="1020:2">ཤཱ་རིའི་བུ་བུད་མེད་བུད་མེད་ཀྱི་སྒྱུ་མ་ཤིན་ཏུ་བསླབས་པ་ཡང་མཐོང་བས་ཀྱང་སྐྱེས་བུ་འཆིང་བར་བྱེད།</s>
  </p>
  <p id="1021">
    <s id="1021:1">ཐོས་པས་ཀྱང་སྐྱེས་བུ་འཆིང་བར་བྱེད། </s>
  </p>
  <p id="1022">
    <s id="1022:1">རིག་པས་ཀྱང་སྐྱེས་བུ་འཆིང་ཞིང་དབང་དུ་བྱེད། </s>
  </p>
  <p id="1023">
    <s id="1023:1">གླུ་ལེན་པས་ཀྱང་སྐྱེས་བུ་ལ་དབང་དུ་བྱེད། </s>
  </p>
  <p id="1024">
    <s id="1024:1">གར་བྱེད་པས་ཀྱང་སྐྱེས་བུ་ལ་དབང་ [91b.5]དུ་བྱེད། </s>
  </p>
  <p id="1025">
    <s id="1025:1">རྒོད་པས་ཀྱང་སྐྱེས་བུ་ལ་དབང་དུ་བྱེད་པ་ནས་ངུ་བ་དང་།</s>
    <s id="1025:2">འགྲོ་བ་དང་། འོང་བ་དང་། འགྲེང་བ་དང་། འདུག་པ་དང་། ཉལ་བ་དང་། རྣམ་པ་ཐམས་ཅད་ཀྱིས་ཀྱང་སྐྱེས་བུ་ལ་འཆིང་ཞིང་དབང་དུ་བྱེད་དོ། །</s>
  </p>
  <p id="1026">
    <s id="1026:1">འདི་ལྟ་སྟེ།</s>
    <s id="1026:2">ཤཱ་རིའི་བུ་འབྲས་སཱ་ལུའི་ཞིང་ཕུན་སུམ་ཚོགས་ [91b.6]པ་སྨིན་པ་ལ་སེར་བ་ཆེན་པོ་བབ་ན་བརླག་པ་དེ་བཞིན་དུ།</s>
    <s id="1026:3">ཤཱ་རིའི་བུ་བུད་མེད་ཀྱི་སེར་བ་ཡང་དེ་དང་འདྲ་སྟེ།</s>
  </p>
  <p id="1027">
    <s id="1027:1">སྐྱེས་བུའི་ཞིང་ལ་བབ་ན་ཆོས་དཀར་པོ་ཐམས་ཅད་རྣམ་པར་འཇིག་པར་འགྱུར་རོ། །</s>
    <s id="1027:2">ཤཱ་རིའི་བུ་དེ་དག་ནི་ངན་སོང་དུ་གཞོལ་བའི་འདོད་པའི་ཉེས་པ་ཡིན་ན།</s>
  </p>
  <p id="1028">
    <s id="1028:1">གང་བྱིས་པ་སོ་ [91b.7]སོའི་སྐྱེ་བོ་ཐམས་ཅད་ཀྱིས་མི་ཤེས་པས་ཆུང་མ་ཡོངས་སུ་འཛིན་ཏོ། །</s>
  </p>
  <p id="1029">
    <s id="1029:1">དེ་ལ་ཤཱ་རིའི་བུ་བྱང་ཆུབ་སེམས་དཔའ་མཁས་པས་ནི་འདོད་པའི་ཉེས་པ་འདི་དག་རིག་ནས་འདུ་ཤེས་གཉིས་སྐྱེད་དེ། </s>
  </p>
  <p id="1030">
    <s id="1030:1">གཉིས་གང་ཞེ་ན།</s>
    <s id="1030:2">བྱིས་པ་སོ་སོའི་སྐྱེ་བོ་ཐམས་ཅད་ལ་སྐྱེས་བུ་ངན་པར་འདུ་ཤེས་སྐྱེད་པ་ [92a.1]དང་།</s>
    <s id="1030:3">འཕགས་པའི་སེམས་ཅན་ཐམས་ཅད་ལ་སྐྱེས་བུ་དམ་པར་འདུ་ཤེས་སྐྱེད་པའོ། །</s>
  </p>
  <p id="1031">
    <s id="1031:1">དེ་འདུ་ཤེས་འདི་གཉིས་བསྐྱེད་ནས།  འདི་སྙམ་དུ་སེམས་ཏེ།</s>
  </p>
  <p id="1032">
    <s id="1032:1">བདག་ནི་སྐྱེས་བུ་དམ་པའི་འགྲོས་སུ་འགྲོ་བར་བྱའི།</s>
    <s id="1032:2">སྐྱེས་བུ་ངན་པའི་འགྲོས་སུ་ནི་མ་ཡིན་ནོ། །</s>
  </p>
  <p id="1033">
    <s id="1033:1">[92a.2]བདག་སེམས་ཅན་དམྱལ་བའི་འགྲོས་སུ་འགྲོ་བར་མི་བྱ།  དུད་འགྲོའི་སྐྱེ་གནས་ཀྱི་འགྲོས་སུ་མ་ཡིན། གཤིན་རྗེའི་འཇིག་རྟེན་གྱི་འགྲོས་སུ་འགྲོ་བར་མི་བྱ།</s>
  </p>
  <p id="1034">
    <s id="1034:1">བདག་འཆལ་བའི་ཚུལ་ཁྲིམས་ཀྱི་འགྲོས་སུ་འགྲོ་བར་མི་བྱ། </s>
  </p>
  <p id="1035">
    <s id="1035:1">བདག་ཚུལ་ཁྲིམས་འཆལ་པ་དང་འགྲོགས་ཤིང་འགྲོ་ [92a.3]བར་མི་བྱའི།</s>
    <s id="1035:2">མཆོག །དམ་པ། གཙོ་པོ། ཆོས་ཐམས་ཅད་སྒྲིབ་པ་མེད་པར་རྟོག་པ་སངས་རྒྱས་ཀྱི་ཡེ་ཤེས་ཀྱི་འགྲོས་སུ་འགྲོ་བར་བྱའོ། །</s>
  </p>
  <p id="1036">
    <s id="1036:1">བདག་རྒྱུན་ལས་བཟློག་པ་སྤྱོད་པར་བྱའི། རྒྱུན་གྱི་རྗེས་སུ་སྤྱོད་པར་མི་བྱ།</s>
  </p>
  <p id="1037">
    <s id="1037:1">བདག་སེང་གེའི་སྒྲ་སྒྲོག་པར་བྱའི།</s>
    <s id="1037:2">ཝའི་སྒྲ་སྒྲོག་པར་ [92a.4]མི་བྱ།</s>
  </p>
  <p id="1038">
    <s id="1038:1">བདག་ནམ་མཁའ་ལྡིང་གི་མཐུ་སྟོན་པར་བྱའི་སྲོག་ཆགས་ཕྲ་མོ་ལྟར་མི་བྱ། </s>
  </p>
  <p id="1039">
    <s id="1039:1">བདག་མི་ཅང་ཤེས་སུ་འགྱུར་བར་བྱའི། མི་མ་རུངས་པར་འགྱུར་བར་མི་བྱ། </s>
  </p>
  <p id="1040">
    <s id="1040:1">བདག་ཅང་ཤེས་ཀྱི་ཟས་དང་། ཟས་ངན་པ་མ་ཡིན་པ་བཟའ་བར་བྱ་སྟེ། </s>
  </p>
  <p id="1041">
    <s id="1041:1">བདག་ཅང་ཤེས་མ་ཡིན་པའི་ཟས་ [92a.5]དང་། ཟས་ངན་པ་བཟའ་བར་མི་བྱའོ། །</s>
  </p>
  <p id="1042">
    <s id="1042:1">བདག་བསམ་གཏན་བཟང་པོ་དང་། བསམ་གཏན་མཆོག་དང་། བསམ་གཏན་རབ་དང་།</s>
    <s id="1042:2">ཏིང་ངེ་འཛིན་དམ་པ་ཐོབ་པར་འགྱུར་བ་དེའི་རང་བཞིན་གྱི་བསམ་གཏན་དག་ལ་བསམ་གཏན་དུ་བྱ་སྟེ། དེའི་རང་བཞིན་མ་ཡིན་པའི་བསམ་ [92a.6]གཏན་དང་དམན་པའི་བསམ་གཏན་ལ་བསམ་གཏན་མི་བྱའོ། །</s>
  </p>
  <p id="1043">
    <s id="1043:1">བདག་སངས་རྒྱས་ཀྱི་བསམ་གཏན་གྱིས་རྩེ་བར་བྱའི། ཉན་ཐོས་དང་། རང་སངས་རྒྱས་དང་། བྱིས་པ་སོ་སོའི་སྐྱེ་བོ་ཐམས་ཅད་ཀྱི་བསམ་གཏན་གྱིས་ནི་མ་ཡིན་ནོ། །</s>
  </p>
  <p id="1044">
    <s id="1044:1">བདག་མི་གནས་པར་བསམ་གཏན་བྱ་སྟེ།  [92a.7]གཟུགས་ལ་མི་གནས། ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་ལ་མི་གནས།</s>
    <s id="1044:2">སའི་ཁམས་ལ་མི་གནས་པར་བསམ་གཏན་བྱའོ། །ཆུའི་ཁམས་དང་། མེའི་ཁམས་དང་། རླུང་གི་ཁམས་ལ་མི་གནས་པར་བསམ་གཏན་བྱའོ། །</s>
  </p>
  <p id="1045">
    <s id="1045:1">འདོད་པའི་ཁམས་ [92b.1]ལ་མི་གནས། གཟུགས་ཀྱི་ཁམས་ལ་མི་གནས། གཟུགས་མེད་པའི་ཁམས་ལ་མི་གནས།</s>
    <s id="1045:2">འཇིག་རྟེན་འདི་ལ་མི་གནས། འཇིག་རྟེན་ཕ་རོལ་ལ་མི་གནས།</s>
    <s id="1045:3">གང་མཐོང་བ་དང་། ཐོས་པ་དང་། དྲན་པ་དང་། རྣམ་པར་ཤེས་པ་དང་། ཐོབ་པ་དང་། རེག་པ་དང་། [92b.2]མངོན་སུམ་དུ་བྱས་པ་དེ་དག་ལ་ཡང་མི་གནས་པར་བསམ་གཏན་བྱའོ། །</s>
  </p>
  <p id="1046">
    <s id="1046:1">བསམ་གཏན་བྱེད་ན་ཇི་ལྟར་བདག་ལ་གནོད་པར་མི་འགྱུར་བ་དང་། གཞན་ལ་གནོད་པར་མི་འགྱུར་བ་དང་། གཉི་ག་ལ་གནོད་པར་མི་འགྱུར་བར་བྱའོ། །</s>
  </p>
  <p id="1047">
    <s id="1047:1">བདག་སངས་རྒྱས་ཀྱི་ཡེ་ཤེས་ཡོངས་སུ་གྲུབ་པ་ཀུན་ [92b.3]ཏུ་ཚོལ་གྱི། བདག་ལ་འདོད་པ་ཚོལ་བས་ནི་ཆོག་གོ །</s>
  </p>
  <p id="1048">
    <s id="1048:1">དེ་ལ་ཤཱ་རིའི་བུ་བྱང་ཆུབ་སེམས་དཔའ་མཁས་པས་ནི་ལྡོག་པ་བཞི་སྐྱེད་དེ། </s>
  </p>
  <p id="1049">
    <s id="1049:1">བཞི་གང་ཞེ་ན།</s>
    <s id="1049:2">འདོད་པ་ལས་ལྡོག་པ་དང་།</s>
    <s id="1049:3">སྲེད་པ་ལས་ལྡོག་པ་དང་།</s>
    <s id="1049:4">བྱས་པ་མི་གཟོ་བའི་སེམས་ལས་ལྡོག་པ་དང་།</s>
    <s id="1049:5">འདུ་བྱེད་དུ་ [92b.4]གཏོགས་པའི་སྡུག་བསྔལ་ཐམས་ཅད་ལས་ལྡོག་པ་སྟེ།</s>
  </p>
  <p id="1050">
    <s id="1050:1">ལྡོག་པ་བཞི་པོ་དེ་དག་བསྐྱེད་དོ། །</s>
  </p>
  <p id="1051">
    <s id="1051:1">ཤཱ་རིའི་བུ་བྱང་ཆུབ་སེམས་དཔའ་ངན་སོང་ན་གནས་པས་ཀྱང་ཁ་དོག་རྒྱས་པའི་བུད་མེད་མཐོང་ན་འདུ་ཤེས་བཞི་སྐྱེད་དེ། </s>
  </p>
  <p id="1052">
    <s id="1052:1">བཞི་གང་ཞེ་ན།</s>
    <s id="1052:2">ཉམས་པར་འདུ་ཤེས་པ་དང་།</s>
    <s id="1052:3">གཡང་སར་ [92b.5]འདུ་ཤེས་པ་དང་།</s>
    <s id="1052:4">ཕྱིས་ཁུང་དུ་འདུ་ཤེས་པ་དང་།</s>
    <s id="1052:5">རྣག་ཏུ་བློས་ཉེ་བར་དཔྱོད་ཅིང་འདུ་ཤེས་པའོ། །</s>
  </p>
  <p id="1053">
    <s id="1053:1">ཤཱ་རིའི་བུ་བྱང་ཆུབ་སེམས་དཔའ་ངན་སོང་ན་གནས་པ་ན་ཡང་ཁ་དོག་རྒྱས་པའི་བུད་མེད་མཐོང་ན་འདུ་ཤེས་འདི་བཞི་སྐྱེད་ན། </s>
  </p>
  <p id="1054">
    <s id="1054:1">མིར་གྱུར་པ་ན་ལྟ་ཅི་སྨོས་ཐེག་པ་ཆེན་པོ་ལ་ཞུགས་ [92b.6]པའི་རིགས་ཀྱི་བུས་ཁ་དོག་རྒྱས་པའི་བུད་མེད་མཐོང་ན་འདུ་ཤེས་འདི་བཞི་སྐྱེད་དེ། </s>
  </p>
  <p id="1055">
    <s id="1055:1">ཉམས་པར་འདུ་ཤེས་པ་དང་། གཡང་སར་འདུ་ཤེས་པ་དང་། ཕྱིས་ཁུང་དུ་འདུ་ཤེས་པ་དང་། རྣག་ཏུ་བློས་ཉེ་བར་དཔྱོད་ཅིང་འདུ་ཤེས་པའོ། །</s>
  </p>
  <p id="1056">
    <s id="1056:1">གལ་ཏེ་དེ་ལྟར་བརྟགས་ཀྱང་འདོད་ཆགས་ཀྱི་ [92b.7]སེམས་སྐྱེ་བ་ལྟ་ན།</s>
  </p>
  <p id="1057">
    <s id="1057:1">དེས་འདུ་ཤེས་གསུམ་བསྐྱེད་པར་བྱའོ། །</s>
  </p>
  <p id="1058">
    <s id="1058:1">གསུམ་གང་ཞེ་ན།</s>
    <s id="1058:2">མ་འདྲ་བ་ལ་མར་འདུ་ཤེས་པ་དང་།</s>
    <s id="1058:3">སྲིང་མོ་འདྲ་བ་ལ་སྲིང་མོར་འདུ་ཤེས་པ་དང་།</s>
    <s id="1058:4">བུ་མོ་འདྲ་བ་ལ་བུ་མོར་འདུ་ཤེས་པ་སྟེ།</s>
  </p>
  <p id="1059">
    <s id="1059:1">འདུ་ཤེས་འདི་གསུམ་བསྐྱེད་པར་བྱའོ་ཞེས་དེ་ལྟར་ཤཱ་རིའི་བུ་བྱང་ [93a.1]ཆུབ་སེམས་དཔའ་དེས་ལེགས་པར་བཤད་པ་ཁོང་དུ་ཆུད་ནས་</s>
  </p>
  <p id="1060">
    <s id="1060:1">མདོ་སྡེ་དང་འཐུན་པར་བྱའོ། །</s>
  </p>
  <p id="1061">
    <s id="1061:1">ཡུན་རིང་པོ་ནས་བདག་གི་མར་མ་གྱུར་པའམ། ཕར་མ་གྱུར་པའི་སེམས་ཅན་དེ་ལྟ་བུ་རྙེད་པར་སླ་བ་མ་ཡིན་ཏེ། </s>
  </p>
  <p id="1062">
    <s id="1062:1">སེམས་ཅན་ཐམས་ཅད་བདག་གི་མ་དང་། ཕར་ [93a.2]གྱུར་པས་མ་ཉིད་ཆུང་མར་བྱ་བའི་མི་རིགས་སོ་ཞེས་དེ་ལྟར་བསླབ་པར་བྱའོ། །</s>
  </p>
  <p id="1063">
    <s id="1063:1">བྱིས་པ་སོ་སོའི་སྐྱེ་བོ་ཐམས་ཅད་ནི་མི་འཐུན་པ་ལ་གནས་ཀྱིས།</s>
    <s id="1063:2">བདག་ནི་མི་འཐུན་པ་ལ་གནས་པར་མི་བྱའོ། །</s>
  </p>
  <p id="1064">
    <s id="1064:1">དེ་ལྟར་སྤྱད་ཀྱང་འདོད་ཆགས་ཀྱི་སེམས་དེ་ཉིད་རྗེས་སུ་འབྲང་བ་ལྟ་ན།  དེས་ [93a.3]ཚུལ་བཞིན་དུ་སོ་སོར་བརྟག་པར་བྱའོ། །</s>
  </p>
  <p id="1065">
    <s id="1065:1">འདི་ལྟ་སྟེ། འདོད་ཆགས་ཀྱི་སེམས་སྐྱེས་ན་དེ་ཅི་མཐོང་བ་ལས་སྐྱེས། </s>
  </p>
  <p id="1066">
    <s id="1066:1">འོན་ཏེ་འདོད་ཆགས་དེ་མིག་ལས་གྱུར་ན་དེས་འདི་ལྟར་ཚུལ་བཞིན་དུ་སོ་སོར་བརྟག་པར་བྱའོ། །</s>
  </p>
  <p id="1067">
    <s id="1067:1">བདག་མིག་ལ་ཆགས་ན་ཅི་མིག་གིས་མིག་མཐོང་ངམ། །</s>
    <s id="1067:2">དེ་ཅི་རང་ [93a.4]བཞིན་གྱིས་རང་བཞིན་མཐོང་ངམ།</s>
    <s id="1067:3">དེ་ཅིའི་ཕྱིར་ཞེ་ན།</s>
  </p>
  <p id="1068">
    <s id="1068:1">དེ་ཡང་མིག །འདི་ཡང་མིག་གོ །</s>
  </p>
  <p id="1069">
    <s id="1069:1">དེ་ཡང་འབྱུང་བ་ཆེན་པོ་ལས་གྱུར་པ་སྟེ།  དེ་ཡང་འབྱུང་བ་ཆེན་པོ་ལས་བྱུང་བའོ། །</s>
  </p>
  <p id="1070">
    <s id="1070:1">འདི་ཡང་འབྱུང་བ་ཆེན་པོ་ལས་བྱུང་བ་སྟེ།</s>
  </p>
  <p id="1071">
    <s id="1071:1">རང་བཞིན་གྱིས་རང་བཞིན་ལ་མི་ཆགས། </s>
  </p>
  <p id="1072">
    <s id="1072:1">བདག་གིས་ [93a.5]བདག་རང་ལ་འང་མ་ཡིན་ནོ། །</s>
  </p>
  <p id="1073">
    <s id="1073:1">དེ་ཅིའི་ཕྱིར་ཞེ་ན།</s>
    <s id="1073:2">དེ་ཇི་ཙམ་པ་འདི་ཡང་དེ་ཙམ་སྟེ།</s>
  </p>
  <p id="1074">
    <s id="1074:1">དེ་ལ་ཆགས་པ་དང་། འདི་ལ་ཆགས་པ་དེ་དག་ནི་ཁྱད་པར་མེད་དེ་བྱིས་པ་སོ་སོའི་སྐྱེ་བོ་ཐམས་ཅད་ནི་ཁྱད་པར་མེད་པར་གནས་སོ། །</s>
  </p>
  <p id="1075">
    <s id="1075:1">བདག་ནི་ཁྱད་པར་ཅན་དུ་འདོད་དོ། །</s>
  </p>
  <p id="1076">
    <s id="1076:1">དེ་ཅིའི་ཕྱིར་ཞེ་ན། [93a.6]འདི་ལྟ་སྟེ། </s>
  </p>
  <p id="1077">
    <s id="1077:1">འདོད་པ་ལ་རྣམ་པར་རྟོག་པ་དེ་ལྟ་བུ་ནི་ཡོན་ཏན་མ་ཡིན་ནོ། །</s>
  </p>
  <p id="1078">
    <s id="1078:1">དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །</s>
  </p>
  <p id="1079">
    <s id="1079:1">ཕན་ཚུན་དག་ནི་དོན་གཅིག་སྟེ། །</s>
  </p>
  <p id="1080">
    <s id="1080:1">དེ་ལ་ཁྱད་པར་ཡོད་མེད་པ། །</s>
    <s id="1080:2">དེ་ནི་ཚུལ་བཞིན་མ་ཡིན་འཛིན། །</s>
  </p>
  <p id="1081">
    <s id="1081:1">འདོད་ཆགས་སེམས་ [93a.7]ནི་ཀུན་ནས་ལངས། །</s>
  </p>
  <p id="1082">
    <s id="1082:1">འདི་ནི་འབྱུང་ལས་གྱུར་པ་སྟེ། །</s>
  </p>
  <p id="1083">
    <s id="1083:1">འབྱུང་བ་ཆེ་ལ་ཇི་ལྟར་ཆགས། །</s>
  </p>
  <p id="1084">
    <s id="1084:1">ཆོས་འདི་རྣམས་ནི་ཤིང་འདྲ་སྟེ། །</s>
  </p>
  <p id="1085">
    <s id="1085:1">དེ་ལ་ཆགས་འགྱུར་གང་ཡང་མེད། །</s>
  </p>
  <p id="1086">
    <s id="1086:1">འདི་ནི་བདག་གིས་བརྟགས་པ་སྟེ། །</s>
  </p>
  <p id="1087">
    <s id="1087:1">ཡང་དག་མིན་གྱིས་ཀུན་ནས་ལངས། །</s>
  </p>
  <p id="1088">
    <s id="1088:1">མེད་པ་ལས་ནི་འདོད་ཆགས་སྐྱེ། །</s>
    <s id="1088:2">[93b.1]འདོད་ཆགས་ཉིད་ཀྱང་ཡོད་མ་ཡིན། །</s>
  </p>
  <p id="1089">
    <s id="1089:1">ཕྱོགས་བཅུ་རྣམས་སུ་བཙལ་ན་ཡང་། །</s>
    <s id="1089:2">འདོད་ཆགས་ཡོད་པ་མ་ཡིན་ཏེ། །</s>
  </p>
  <p id="1090">
    <s id="1090:1">ཡང་དག་མ་ཡིན་ཡོངས་བརྟགས་པས། །</s>
    <s id="1090:2">འདོད་ཆགས་སེམས་ནི་ཀུན་ནས་ལངས། །</s>
  </p>
  <p id="1091">
    <s id="1091:1">གལ་ཏེ་དེ་ལྟར་སོ་སོར་བརྟགས་ཀྱང་འདོད་ཆགས་ཀྱི་སེམས་དེ་ཉིད་རྗེས་སུ་འབྲང་ [93b.2]བ་ལྟ་ན་དེས་དམ་པ་རྒྱ་ཆེར་ལེགས་པར་བཤད་པ་ཁོང་དུ་ཆུད་ཅིང་མདོ་སྡེ་ལ་མཁས་པས་རབ་ཏུ་མདོ་སྡེ་དང་རྗེས་སུ་འཐུན་པར་བྱའོ། །</s>
  </p>
  <p id="1092">
    <s id="1092:1">མིག་འདི་ནི་དབུ་བ་དང་འདྲ་སྟེ། </s>
  </p>
  <p id="1093">
    <s id="1093:1">མ་ཉེར་མི་བཟོད་དོ། །</s>
  </p>
  <p id="1094">
    <s id="1094:1">དབུ་བ་ལ་ཡང་བདག་མེད། </s>
  </p>
  <p id="1095">
    <s id="1095:1">སེམས་ཅན་མེད།</s>
    <s id="1095:2">སྲོག་མེད།</s>
  </p>
  <p id="1096">
    <s id="1096:1">གང་ཟག་མེད། </s>
  </p>
  <p id="1097">
    <s id="1097:1">སྐྱེས་ [93b.3]བུ་མེད། </s>
  </p>
  <p id="1098">
    <s id="1098:1">ཤེད་ལས་སྐྱེས་མེད། </s>
  </p>
  <p id="1099">
    <s id="1099:1">ཤེད་བུ་མེད། </s>
  </p>
  <p id="1100">
    <s id="1100:1">བྱེད་པ་པོ་མེད།</s>
    <s id="1100:2">ཚོར་བ་པོ་མེད་དེ།</s>
  </p>
  <p id="1101">
    <s id="1101:1">དེ་ལྟར་བྱེད་པ་མེད་པའི་ཆོས་ལ་སུ་ཞིག་ཆགས་པར་འགྱུར། </s>
  </p>
  <p id="1102">
    <s id="1102:1">མིག་འདི་ནི་ཆུའི་ཆུ་བུར་དང་འདྲ་སྟེ། </s>
  </p>
  <p id="1103">
    <s id="1103:1">རང་བཞིན་གྱིས་སྙིང་པོ་མེད་པའོ། །</s>
  </p>
  <p id="1104">
    <s id="1104:1">ཆུའི་ཆུ་བུར་ལ་ཡང་བདག་མེད། </s>
  </p>
  <p id="1105">
    <s id="1105:1">སེམས་ཅན་ [93b.4]མེད།</s>
    <s id="1105:2">སྲོག་མེད།</s>
  </p>
  <p id="1106">
    <s id="1106:1">གང་ཟག་མེད། </s>
  </p>
  <p id="1107">
    <s id="1107:1">སྐྱེས་བུ་མེད། </s>
  </p>
  <p id="1108">
    <s id="1108:1">ཤེད་ལས་སྐྱེས་མེད། </s>
  </p>
  <p id="1109">
    <s id="1109:1">ཤེད་བུ་མེད་</s>
    <s id="1109:2">བྱེད་པ་པོ་མེད། ཚོར་བ་པོ་མེད་དེ།</s>
  </p>
  <p id="1110">
    <s id="1110:1">དེ་ལྟར་བྱེད་པ་མེད་པ། གཡོ་བ་མེད་པའི་ཆོས་ལ་སུ་ཞིག་ཆགས་པར་འགྱུར། </s>
  </p>
  <p id="1111">
    <s id="1111:1">མིག་འདི་ནི་སྨིག་རྒྱུ་དང་འདྲ་སྟེ། </s>
  </p>
  <p id="1112">
    <s id="1112:1">ལས་དང་། ཉོན་མོངས་ [93b.5]པ་དང་། སྲེད་པ་ལས་བྱུང་བའོ། །</s>
  </p>
  <p id="1113">
    <s id="1113:1">སྨིག་རྒྱུ་ལ་ཡང་བདག་མེད། </s>
  </p>
  <p id="1114">
    <s id="1114:1">སེམས་ཅན་མེད།</s>
    <s id="1114:2">སྲོག་མེད།</s>
  </p>
  <p id="1115">
    <s id="1115:1">གང་ཟག་མེད། </s>
  </p>
  <p id="1116">
    <s id="1116:1">སྐྱེས་བུ་མེད། </s>
  </p>
  <p id="1117">
    <s id="1117:1">ཤེད་ལས་སྐྱེས་མེད། </s>
  </p>
  <p id="1118">
    <s id="1118:1">ཤེད་བུ་མེད། </s>
  </p>
  <p id="1119">
    <s id="1119:1">བྱེད་པ་པོ་མེད།</s>
    <s id="1119:2">ཚོར་བ་པོ་མེད་དེ།</s>
  </p>
  <p id="1120">
    <s id="1120:1">དེ་ལྟར་བྱེད་པ་མེད་པ། གཡོ་བ་མེད་པའི་ཆོས་ལ་སུ་ཞིག་ [93b.6]ཆགས་པར་འགྱུར། </s>
  </p>
  <p id="1121">
    <s id="1121:1">མིག་འདི་ནི་ཆུ་ཤིང་དང་འདྲ་སྟེ། </s>
  </p>
  <p id="1122">
    <s id="1122:1">རང་བཞིན་གྱིས་སྙིང་པོ་མེད་པའོ། །</s>
  </p>
  <p id="1123">
    <s id="1123:1">ཆུ་ཤིང་ལ་ཡང་བདག་མེད།  སེམས་ཅན་མེད་པ་ནས་</s>
    <s id="1123:2">སུ་ཞིག་ཆགས་པར་འགྱུར་བའི་བར་དུའོ། །</s>
    <s id="1123:3">མིག་འདི་ནི་སྒྱུ་མ་དང་འདྲ་སྟེ།</s>
  </p>
  <p id="1124">
    <s id="1124:1">ཕྱིན་ཅི་ལོག་ལས་བྱུང་བའོ། །</s>
  </p>
  <p id="1125">
    <s id="1125:1">སྒྱུ་མ་ལ་ཡང་ [93b.7]བདག་མེད།  སེམས་ཅན་མེད་པ་ནས་</s>
    <s id="1125:2">སུ་ཞིག་ཆགས་པར་འགྱུར་བའི་བར་དུའོ། །</s>
    <s id="1125:3">མིག་འདི་ནི་རྨི་ལམ་དང་འདྲ་སྟེ།</s>
  </p>
  <p id="1126">
    <s id="1126:1">མི་བདེན་པ་ཡང་དག་པ་མ་ཡིན་པ་མཐོང་བའོ། །</s>
  </p>
  <p id="1127">
    <s id="1127:1">རྨི་ལམ་ལ་ཡང་བདག་མེད།  སེམས་ཅན་མེད་པ་ནས་</s>
    <s id="1127:2">སུ་ཞིག་ཆགས་པར་འགྱུར།  གང་དུ་ཆགས་པར་ [94a.1]འགྱུར་བའི་བར་དུའོ།</s>
    <s id="1127:3">མིག་འདི་ནི་བྲག་ཅ་དང་འདྲ་སྟེ།</s>
  </p>
  <p id="1128">
    <s id="1128:1">རྐྱེན་གྱི་ཁ་ན་ལུས་པའོ། །</s>
  </p>
  <p id="1129">
    <s id="1129:1">བྲག་ཅ་ལ་ཡང་བདག་མེད།  སེམས་ཅན་མེད་པ་ནས།</s>
    <s id="1129:2">སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1129:3">མིག་འདི་ནི་གཟུགས་བརྙན་དང་འདྲ་སྟེ།</s>
  </p>
  <p id="1130">
    <s id="1130:1">[94a.2]ལས་ཀྱི་གཟུགས་བརྙན་གྱིས་ཀུན་ཏུ་སྣང་བའོ། །</s>
  </p>
  <p id="1131">
    <s id="1131:1">གཟུགས་བརྙན་ལ་ཡང་བདག་མེད།  སེམས་ཅན་མེད་པ་ནས་</s>
    <s id="1131:2">སུ་ཞིག་ཆགས་པར་འགྱུར།  གང་དུ་ཆགས་པར་འགྱུར་བའི་བར་དུའོ། །</s>
    <s id="1131:3">མིག་འདི་ནི་སྤྲིན་དང་འདྲ་སྟེ།</s>
  </p>
  <p id="1132">
    <s id="1132:1">གསལ་བ་འཁྲུག་པ་དང་བྲལ་བའི་མཚན་ཉིད་དོ། །</s>
  </p>
  <p id="1133">
    <s id="1133:1">སྤྲིན་ [94a.3]ལ་ཡང་བདག་མེད། </s>
  </p>
  <p id="1134">
    <s id="1134:1">སེམས་ཅན་མེད་པ་ནས། སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུ་འོ། །</s>
  </p>
  <p id="1135">
    <s id="1135:1">མིག་འདི་ནི་གློག་དང་འདྲ་སྟེ།  སྐད་ཅིག་གིས་འཇིག་པ་དང་ལྡན་པའོ། །</s>
  </p>
  <p id="1136">
    <s id="1136:1">གློག་ལ་ཡང་བདག་མེད། ། སེམས་ཅན་མེད་པ་ནས།</s>
    <s id="1136:2">སུ་ཞིག་ཆགས་ [94a.4]པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1136:3">མིག་འདི་ནི་སྟོང་པ་དང་འདྲ་སྟེ།</s>
  </p>
  <p id="1137">
    <s id="1137:1">བདག་དང་བདག་གི་དང་བྲལ་བའོ། །</s>
  </p>
  <p id="1138">
    <s id="1138:1">དེ་ལྟར་ཆོས་རྣམས་སྟོང་པ་སྟེ།  བདག་མེད་སེམས་ཅན་མེད་པ་ནས།</s>
  </p>
  <p id="1139">
    <s id="1139:1">སུ་ཞིག་ཆགས་པར་འགྱུར།  གང་དུ་ཆགས་པར་འགྱུར་བའི་བར་དུའོ། །</s>
    <s id="1139:2">[94a.5]མིག་འདི་ནི་བེམས་པོ་ལྟ་བུ་སྟེ།</s>
  </p>
  <p id="1140">
    <s id="1140:1">རྩྭ་དང་། ཤིང་དང་། རྩིག་པ་དང་། རྡོ་བ་དང་། མིག་ཡོར་ལྟ་བུའོ། །</s>
  </p>
  <p id="1141">
    <s id="1141:1">དེ་ལྟར་ཆོས་ཐམས་ཅད་བེམས་པོ་སྟེ། བདག་མེད།  སེམས་ཅན་མེད་པ་ནས་</s>
    <s id="1141:2">སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1141:3">མིག་འདི་ནི་ [94a.6]གཡོ་བ་མེད་པ་སྟེ།</s>
  </p>
  <p id="1142">
    <s id="1142:1">རླུང་གིས་འཁྲུལ་འཁོར་དང་ལྡན་པས་འདུག་པའོ། །</s>
  </p>
  <p id="1143">
    <s id="1143:1">དེ་ལྟར་ཆོས་ཐམས་ཅད་བྱེད་པ་མེད་དེ། བདག་མེད།  སེམས་ཅན་མེད་པ་ནས།</s>
    <s id="1143:2">སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1143:3">མིག་འདི་ནི་གསོབ་སྟེ།</s>
  </p>
  <p id="1144">
    <s id="1144:1">མི་གཙང་བ་དང་། [94a.7]རྣག་གི་ཚོགས་སོ། །</s>
  </p>
  <p id="1145">
    <s id="1145:1">དེ་ལྟར་ཆོས་ཐམས་ཅད་གསོབ་སྟེ།</s>
    <s id="1145:2">བདག་མེད། སེམས་ཅན་མེད་པ་ནས།</s>
    <s id="1145:3">སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1145:4">མིག་འདི་ནི་གསོག་སྟེ།</s>
  </p>
  <p id="1146">
    <s id="1146:1">འཇིག་པ་དང་། འགྱེས་པ་དང་། འབྱེ་བ་དང་། འཐོར་བ་དང་། འཛོམས་ [94b.1]པའི་ཆོས་ཅན་ནོ། །</s>
  </p>
  <p id="1147">
    <s id="1147:1">དེ་ལྟར་ཆོས་ཐམས་ཅད་གསོག་སྟེ། བདག་མེད།  སེམས་ཅན་མེད་པ་ནས།</s>
    <s id="1147:2">སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1147:3">མིག་འདི་ནི་ཁྲོན་པ་རྙིང་བ་དང་འདྲ་སྟེ།</s>
  </p>
  <p id="1148">
    <s id="1148:1">རྟག་ཏུ་རྒ་བའི་ཟིལ་གྱིས་ནོན་ཏོ། །</s>
  </p>
  <p id="1149">
    <s id="1149:1">དེ་ལྟར་ཆོས་ཐམས་ཅད་ [94b.2]ཁྲོན་པ་རྙིང་བ་དང་འདྲ་སྟེ། བདག་མེད། སེམས་ཅན་མེད་པ་ནས།</s>
    <s id="1149:2">སུ་ཞིག་ཆགས་པར་འགྱུར། གང་དུ་ཆགས་པར་འགྱུར་བའི་བར་དུའོ། །</s>
    <s id="1149:3">མིག་འདི་ནི་ཐ་མར་མི་གནས་པ་སྟེ།</s>
  </p>
  <p id="1150">
    <s id="1150:1">ཐ་མར་འཆི་བའོ། །དེ་ལྟར་ཆོས་ཐམས་ཅད་ནི་མཐར་མི་གནས་པ་སྟེ།</s>
    <s id="1150:2">བདག་མེད།</s>
  </p>
  <p id="1151">
    <s id="1151:1">[94b.3]སེམས་ཅན་མེད།</s>
    <s id="1151:2">སྲོག་མེད།</s>
  </p>
  <p id="1152">
    <s id="1152:1">གང་ཟག་མེད། </s>
  </p>
  <p id="1153">
    <s id="1153:1">སྐྱེས་བུ་མེད། </s>
  </p>
  <p id="1154">
    <s id="1154:1">ཤེད་ལས་སྐྱེས་མེད། </s>
  </p>
  <p id="1155">
    <s id="1155:1">ཤེད་བུ་མེད། </s>
  </p>
  <p id="1156">
    <s id="1156:1">བྱེད་པ་པོ་མེད།</s>
    <s id="1156:2">ཚོར་བ་པོ་མེད་དེ།</s>
  </p>
  <p id="1157">
    <s id="1157:1">དེ་ལྟར་བྱེད་པ་མེད་ཅིང་རྐྱེན་འདུས་པ་ལས་བྱུང་བ་དེ་ལ་སུ་ཞིག་ཆགས་པར་འགྱུར།  གང་དུ་ཆགས་པར་འགྱུར།</s>
  </p>
  <p id="1158">
    <s id="1158:1">དེ་ [94b.4]བཞིན་དུ་ནང་དང་། ཕྱིའི་སྐྱེ་མཆེད་ཐམས་ཅད་ལ་ཡང་རྒྱས་པར་སྦྱར་བར་བྱའོ། །</s>
  </p>
  <p id="1159">
    <s id="1159:1">ཤཱ་རིའི་བུ་</s>
    <s id="1159:2">དེ་ལྟར་ཚུལ་བཞིན་རབ་ཏུ་སྦྱོར་བའི་བྱང་ཆུབ་སེམས་དཔའ་འདོད་ཆགས་ཀྱིས་མི་འཕྲོགས་ཏེ། དེ་ལྟ་བུའི་གནས་མེད་དོ། །</s>
  </p>
  <p id="1160">
    <s id="1160:1">དེ་ཆོས་ཐམས་ཅད་ལ་འདོད་ཆགས་དང་བྲལ་བ་ཡིན་ནོ། །</s>
  </p>
  <p id="1161">
    <s id="1161:1">ཤཱ་ [94b.5]རིའི་བུ་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཚུལ་ཁྲིམས་ཡོངས་སུ་དག་པའོ། །</s>
  </p>
  <p id="1162">
    <s id="1162:1">ཤཱ་རིའི་བུ་དེ་ལྟར་ཚུལ་ཁྲིམས་ཡོངས་སུ་དག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་</s>
    <s id="1162:2">རྣམ་པ་ཐམས་ཅད་དུ་སྲོག་ཆགས་ལ་གསོད་པར་མི་བྱེད་དེ།</s>
  </p>
  <p id="1163">
    <s id="1163:1">སྲོག་ཆགས་སུ་གྱུར་པ་ [94b.6]ཐམས་ཅད་ལ་གནོད་པ་མ་ཡིན་ནོ། །</s>
  </p>
  <p id="1164">
    <s id="1164:1">སྲོག་གི་ཕྱིར་ཡང་རྣམ་པ་ཐམས་ཅད་དུ་མ་བྱིན་པར་མི་ཕེན་ཏེ། </s>
  </p>
  <p id="1165">
    <s id="1165:1">གཞན་གྱི་ལོངས་སྤྱོད་ལ་མི་རྐུ་བ་ཡིན་ནོ། །</s>
  </p>
  <p id="1166">
    <s id="1166:1">སྲོག་གི་ཕྱིར་ཡང་རྣམ་པ་ཐམས་ཅད་དུ་འདོད་པས་ལོག་པར་གཡེམ་པ་མི་སྟེན་ཏེ།  གཞན་གྱི་ཆུང་མ་ལ་སྙིང་ཆགས་པར་མི་བྱེད་ [94b.7]དོ། །</s>
  </p>
  <p id="1167">
    <s id="1167:1">སྲོག་གི་ཕྱིར་ཡང་བརྫུན་གྱི་ཚིག་མི་སྨྲ་སྟེ།  སེམས་ཅན་ཐམས་ཅད་ལ་མི་སླུ་བ་ཡིན་ནོ། །</s>
  </p>
  <p id="1168">
    <s id="1168:1">བདག་གི་གཡོག་གིས་ཆོག་པས་ཕྲ་མའི་ཚིག་མི་ཟེར་བ་ཡིན་ནོ། །</s>
  </p>
  <p id="1169">
    <s id="1169:1">སྲོག་གི་ཕྱིར་ཡང་ཕྲ་མའི་ཚིག་མེད་པ་ཡིན། </s>
  </p>
  <p id="1170">
    <s id="1170:1">ཚིག་གཞན་མི་སྨྲ་བས་ཚིག་ཚོད་བཟུང་བ་ཡིན། </s>
  </p>
  <p id="1171">
    <s id="1171:1">སྲོག་གི་ཕྱིར་ཡང་གཞན་ [95a.1]གྱི་ལོངས་སྤྱོད་ལ་བརྣབ་སེམས་མི་སྐྱེད་པས་གཞན་གྱི་ལོངས་སྤྱོད་ལ་བརྣབ་སེམས་མེད་པ་ཡིན། </s>
  </p>
  <p id="1172">
    <s id="1172:1">སྲོག་གི་ཕྱིར་ཡང་ངན་དུ་སྨྲ་བ་དང་། ངན་དུ་རྗོད་པའི་ཚིག་དང་དུ་ལེན་པས་མི་ཁྲོ་ཞིང་བཟོད་པ་ཡིན། </s>
  </p>
  <p id="1173">
    <s id="1173:1">སངས་རྒྱས་ལ་སྐྱབས་སུ་སོང་བས་སྲོག་གི་ཕྱིར་ཡང་ལོག་པར་ལྟ་བ་ [95a.2]མི་སྤྱོད་དེ། </s>
  </p>
  <p id="1174">
    <s id="1174:1">ལྷ་གཞན་མེད་པ་ཡིན། </s>
  </p>
  <p id="1175">
    <s id="1175:1">དེ་ཡེ་ཤེས་གཞན་ལ་རེ་བ་མེད་པས་མ་ཉམས་པའི་ཚུལ་ཁྲིམས་ཡིན། </s>
  </p>
  <p id="1176">
    <s id="1176:1">ངན་པར་སྐྱེ་བ་ཡོངས་སུ་སྤངས་པས་སྐྱོན་མེད་པའི་ཚུལ་ཁྲིམས་ཡིན། </s>
  </p>
  <p id="1177">
    <s id="1177:1">འགྲོ་བ་ངན་པ་ཉོན་མོངས་པ་རྣམས་དང་མ་འདྲེས་པས་འདྲེན་མ་མ་ཡིན་པའི་ཚུལ་ཁྲིམས་ཡིན། </s>
  </p>
  <p id="1178">
    <s id="1178:1">ཆོས་ [95a.3]དཀར་པོ་གཅིག་ཏུ་རྣམ་པར་འཕེལ་བས་སྲ་སྲེ་མེད་པའི་ཚུལ་ཁྲིམས་ཡིན། </s>
  </p>
  <p id="1179">
    <s id="1179:1">ཇི་ལྟར་འདོད་པ་བཞིན་དུ་འགྲོ་བས་རང་དབང་གི་ཚུལ་ཁྲིམས་ཡིན། </s>
  </p>
  <p id="1180">
    <s id="1180:1">འགྲོ་བ་མཁས་པས་མ་སྨད་པས་བསྔགས་པའི་ཚུལ་ཁྲིམས་ཡིན། </s>
  </p>
  <p id="1181">
    <s id="1181:1">དྲན་པ་དང་ཤེས་བཞིན་དང་ལྡན་པའི་ཤིན་ཏུ་བསྲུངས་པའི་ཚུལ་ཁྲིམས་ [95a.4]ཡིན། </s>
  </p>
  <p id="1182">
    <s id="1182:1">ཉེས་པ་ཐམས་ཅད་དུ་མི་སྐྱེ་བས་མ་སྨད་པའི་ཚུལ་ཁྲིམས་ཡིན། </s>
  </p>
  <p id="1183">
    <s id="1183:1">དབང་པོའི་སྒོ་བསྡམས་པས་ཤིན་ཏུ་སྦས་པའི་ཚུལ་ཁྲིམས་ཡིན། </s>
  </p>
  <p id="1184">
    <s id="1184:1">སངས་རྒྱས་ཐམས་ཅད་ཀྱིས་དགོངས་པས་རྣམ་པར་བསྒྲགས་པའི་ཚུལ་ཁྲིམས་ཡིན། </s>
  </p>
  <p id="1185">
    <s id="1185:1">རུང་བ་ལ་ཆོག་ཤེས་པས་འདོད་པ་ཉུང་བའི་ཚུལ་ཁྲིམས་ [95a.5]ཡིན། </s>
  </p>
  <p id="1186">
    <s id="1186:1">སྤོང་བ་ལ་དགའ་བའི་ཆོག་ཤེས་པའི་ཚུལ་ཁྲིམས་ཡིན། </s>
  </p>
  <p id="1187">
    <s id="1187:1">ལུས་དང་སེམས་རབ་ཏུ་དབེན་པས་ནན་ཏན་གྱི་ཚུལ་ཁྲིམས་ཡིན། </s>
  </p>
  <p id="1188">
    <s id="1188:1">འདུ་བ་ལ་མི་དགའ་བས་དགོན་པ་ལ་གནས་པའི་ཚུལ་ཁྲིམས་ཡིན། </s>
  </p>
  <p id="1189">
    <s id="1189:1">གཞན་གྱི་གདོང་དུ་མི་ལྟ་བས་འཕགས་པའི་རིགས་ལ་དགའ་བའི་ཚུལ་ཁྲིམས་ཡིན། </s>
  </p>
  <p id="1190">
    <s id="1190:1">[95a.6]བདག་གི་ཁ་ན་ལས་པའི་དགེ་བའི་རྩ་བ་སྐྱེད་པས་སྦྱངས་པའི་ཡོན་ཏན་གྱི་ཚུལ་ཁྲིམས་ཡིན། </s>
  </p>
  <p id="1191">
    <s id="1191:1">ལྷ་དང་མི་རྣམས་ལ་མི་སླུ་བས་ཇི་ལྟར་སྨྲས་པ་དེ་ལྟར་བྱེད་པའི་ཚུལ་ཁྲིམས་ཡིན། </s>
  </p>
  <p id="1192">
    <s id="1192:1">སེམས་ཅན་ཐམས་ཅད་ལ་མི་འཚེ་བས་བྱམས་པའི་ཚུལ་ཁྲིམས་ཡིན། </s>
  </p>
  <p id="1193">
    <s id="1193:1">སྡུག་བསྔལ་ཐམས་ཅད་དང་དུ་ལེན་པས་སྙིང་ [95a.7]རྗེའི་ཚུལ་ཁྲིམས་ཡིན། </s>
  </p>
  <p id="1194">
    <s id="1194:1">ཆོས་ལ་དགའ་ཞིང་ཞུམ་པ་མེད་པས་དགའ་བའི་ཚུལ་ཁྲིམས་ཡིན། </s>
  </p>
  <p id="1195">
    <s id="1195:1">རྗེས་སུ་ཆགས་པ་དང་། ཁོང་ཁྲོ་བ་སྤངས་པས་བཏང་སྙོམས་ཀྱི་ཚུལ་ཁྲིམས་ཡིན། </s>
  </p>
  <p id="1196">
    <s id="1196:1">རང་གི་སེམས་ངེས་པར་རྟོགས་པས་བདག་གི་འཁྲུལ་པ་ལ་སོ་སོར་རྟོག་པའི་ཚུལ་ཁྲིམས་ཡིན། </s>
  </p>
  <p id="1197">
    <s id="1197:1">གཞན་གྱི་ [95b.1]སེམས་རྗེས་སུ་སྲུང་བས་གཞན་གྱི་འཁྲུལ་པ་ལ་ཉེས་པར་མི་ལྟ་བའི་ཚུལ་ཁྲིམས་ཡིན། </s>
  </p>
  <p id="1198">
    <s id="1198:1">སྦྱིན་པའི་ཕ་རོལ་ཏུ་ཕྱིན་པས་སེམས་ཅན་ཡོངས་སུ་སྦྱིན་པར་བྱེད་པའི་ཚུལ་ཁྲིམས་ཡིན། </s>
  </p>
  <p id="1199">
    <s id="1199:1">ཚུལ་ཁྲིམས་ཀྱི་ཕ་རོལ་ཏུ་ཕྱིན་པས་ཤིན་ཏུ་བསྲུངས་པའི་ཚུལ་ཁྲིམས་ཡིན། </s>
  </p>
  <p id="1200">
    <s id="1200:1">བཟོད་པའི་ཕ་རོལ་ཏུ་ཕྱིན་པས་ཁོང་ [95b.2]ཁྲོ་བ་མེད་པའི་ཚུལ་ཁྲིམས་ཡིན། </s>
  </p>
  <p id="1201">
    <s id="1201:1">བརྩོན་འགྲུས་ཀྱི་ཕ་རོལ་ཏུ་ཕྱིན་པས་དགེ་བའི་ཆོས་མི་ཟློགས་པའི་ཚུལ་ཁྲིམས་ཡིན། </s>
  </p>
  <p id="1202">
    <s id="1202:1">བསམ་གཏན་གྱི་ཕ་རོལ་ཏུ་ཕྱིན་པས་བསམ་གཏན་གྱི་ཡན་ལག་ཡོངས་སུ་རྫོགས་པའི་ཚུལ་ཁྲིམས་ཡིན། </s>
  </p>
  <p id="1203">
    <s id="1203:1">ཤེས་རབ་ཀྱི་ཕ་རོལ་ཏུ་ཕྱིན་པས་ཐོས་པ་རབ་ཀྱི་ [95b.3]ཚུལ་ཁྲིམས་ཡིན། </s>
  </p>
  <p id="1204">
    <s id="1204:1">བྱང་ཆུབ་ཀྱི་ཡན་ལག་གི་ཚོགས་བསགས་པས་དགེ་བའི་བཤེས་གཉེན་ལ་སྟེན་པའི་ཚུལ་ཁྲིམས་ཡིན། </s>
  </p>
  <p id="1205">
    <s id="1205:1">ལམ་ངན་པ་ཡོངས་སུ་སྤོང་བས་སྡིག་པའི་གྲོགས་པོ་ཡོངས་སུ་སྤོང་བའི་ཚུལ་ཁྲིམས་ཡིན། </s>
  </p>
  <p id="1206">
    <s id="1206:1">མི་རྟག་པའི་འདུ་ཤེས་སོ་སོར་རྟོག་པས་</s>
    <s id="1206:2">ལུས་ལ་མི་ལྟ་བའི་ [95b.4]ཚུལ་ཁྲིམས་ཡིན།</s>
  </p>
  <p id="1207">
    <s id="1207:1">ཡིད་མི་རྟོན་པས་སྲོག་ལ་མི་ལྟ་བའི་ཚུལ་ཁྲིམས་ཡིན། </s>
  </p>
  <p id="1208">
    <s id="1208:1">བསམ་པ་ཤིན་ཏུ་ཡོངས་སུ་དག་པས་མི་འགྱོད་པའི་ཚུལ་ཁྲིམས་ཡིན། </s>
  </p>
  <p id="1209">
    <s id="1209:1">རབ་ཏུ་སྦྱོར་བ་ཤིན་ཏུ་ཡོངས་སུ་དག་པས་བཅོས་མ་མ་ཡིན་པའི་ཚུལ་ཁྲིམས་ཡིན། </s>
  </p>
  <p id="1210">
    <s id="1210:1">ལྷག་པའི་བསམ་པ་ཤིན་ཏུ་ཡོངས་སུ་དག་ [95b.5]པས་ཡོངས་སུ་གདུང་བ་མེད་པའི་ཚུལ་ཁྲིམས་ཡིན། </s>
  </p>
  <p id="1211">
    <s id="1211:1">འདོད་ཆགས་དང་བྲལ་བས་མི་རྒོད་པའི་ཚུལ་ཁྲིམས་ཡིན། </s>
  </p>
  <p id="1212">
    <s id="1212:1">སྒྲུབ་པས་མི་སྙེམས་པའི་ཚུལ་ཁྲིམས་ཡིན། </s>
  </p>
  <p id="1213">
    <s id="1213:1">ཅང་ཤེས་པས་མུ་ཅོར་མི་སྨྲ་བའི་ཚུལ་ཁྲིམས་ཡིན། </s>
  </p>
  <p id="1214">
    <s id="1214:1">ཁྲོ་བ་མེད་པས་དུལ་བའི་ཚུལ་ཁྲིམས་ཡིན།  ཉེ་བར་ཞི་བས་ཞི་བའི་ [95b.6]ཚུལ་ཁྲིམས་ཡིན།</s>
  </p>
  <p id="1215">
    <s id="1215:1">ཇི་ལྟར་བསྒོ་བ་བཞིན་ལས་འགལ་བར་མི་བྱེད་པས་བཀའ་བློ་བདེ་བའི་ཚུལ་ཁྲིམས་ཡིན། </s>
  </p>
  <p id="1216">
    <s id="1216:1">བསྡུ་བའི་དངོས་པོ་རྗེས་སུ་མི་གཏོང་བས་སེམས་ཅན་ཡོངས་སུ་སྨིན་པར་བྱེད་པའི་ཚུལ་ཁྲིམས་ཡིན། </s>
  </p>
  <p id="1217">
    <s id="1217:1">རང་གི་ནོར་རབ་ཏུ་མི་འཇིག་པས་ཆོས་རྗེས་སུ་སྲུང་བའི་ཚུལ་ཁྲིམས་ཡིན་ནོ། ། </s>
  </p>
  <p id="1218">
    <s id="1218:1">[95b.7]ཤཱ་རིའི་བུ་བྱང་ཆུབ་སེམས་དཔའ་མཁས་པ་ནི་འདི་ལྟ་བུའི་ཚུལ་ཁྲིམས་ཀྱི་ཕུང་པོ་དང་ལྡན་པས་བྱང་ཆུབ་སེམས་དཔའི་སྤྱད་པ་སྤྱོད་དོ། །</s>
  </p>
  <p id="1219">
    <s id="1219:1">ཤཱ་རིའི་བུ་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྟེ། </s>
  </p>
  <p id="1220">
    <s id="1220:1">བྱང་ཆུབ་སེམས་དཔའ་དེ་ལ་བརྩོན་པ་བྱང་ཆུབ་སེམས་ [96a.1]དཔའི་སྤྱད་པ་སྤྱོད་པ་རྣམས་བདུད་དང་།</s>
    <s id="1220:2">བདུད་ཀྱི་རིས་ཀྱི་ལྷའི་བུས་མི་ཐུབ་པ་ཡིན།</s>
  </p>
  <p id="1221">
    <s id="1221:1">ཕས་ཀྱི་རྒོལ་བ་གཞན་དག་གིས་ཀྱང་མི་ཐུབ་པ་ཡིན་ནོ། །</s>
  </p>
  <p id="1222">
    <s id="1222:1">ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ལེའུ་སྟེ། བདུན་པའོ།། །།</s>
  </p>
</text>
