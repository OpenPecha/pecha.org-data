<?xml version='1.0' encoding='utf-8'?>
<text>
  <p id="1">
    <s id="1:1">《阿毘達磨俱舍論》</s>
    <s id="1:2">世親造</s>
    <s id="1:3">分別根品第二之一</s>
  </p>
  <p id="2">
    <s id="2:1">如是因界已列諸根，即於此中根是何義？</s>
    <s id="2:2">最勝自在光顯名根，由此總成根增上義。</s>
    <s id="2:3">此增上義誰望於誰？</s>
    <s id="2:4">頌曰：傳說五於四，</s>
    <s id="2:5">四根於二種，五八染淨中，各別為增上</s>
    <s id="2:6">論曰：眼等五根各於四事能為增上，一莊嚴身，二導養身，三生識等，四不共事。且眼耳根莊嚴身者，謂若盲聾身醜陋故。</s>
    <s id="2:7">導養身者，謂因見聞避險難故。</s>
    <s id="2:8">生識等者，謂發二識及相應故。</s>
    <s id="2:9">不共事者，謂能見色聞聲別故。</s>
    <s id="2:10">鼻舌身根莊嚴身者，如眼耳說。</s>
    <s id="2:11">導養身者，謂於段食能受用故。</s>
    <s id="2:12">生識等者，謂發三識及相應故。</s>
    <s id="2:13">不共事者，謂嗅嘗覺香味觸故。</s>
  </p>
  <p id="3">
    <s id="3:1">女男命意，各於二事能為增上。</s>
    <s id="3:2">且女男根二增上者，一有情異，二分別異。</s>
    <s id="3:3">有說：此於染淨增上故言於二，所以者何？本性損壞扇搋半擇及二形人無不律儀無間斷善諸雜染法，亦無律儀得果離染諸清淨法。</s>
    <s id="3:4">有說：此於染淨增上故言於二，所以者何？本性損壞扇搋半擇及二形人無不律儀無間斷善諸雜染法，亦無律儀得果離染諸清淨法。</s>
    <s id="3:5">命根二者，謂於眾同分能續及能持。</s>
    <s id="3:6">意根二者，謂能續後有及自在隨行。</s>
    <s id="3:7">能續後有者，如契經言：</s>
    <s id="3:8">時健達縛於一心內隨一現前，謂或愛俱，或恚俱等。</s>
    <s id="3:9">自在隨行者，如契經言：心能導世間心能遍攝受，如是心一法皆自在隨行</s>
  </p>
  <p id="4">
    <s id="4:1">樂等五受，信等八根，於染淨中如次增上，</s>
    <s id="4:2">樂等五受染增上者，</s>
    <s id="4:3">貪等隨眠所隨增故。</s>
    <s id="4:4">信等八根淨增上者，</s>
    <s id="4:5">諸清淨法隨生長故。</s>
    <s id="4:6">有餘師說：樂等於淨亦為增上，如契經說：樂故心定，苦為信依，亦出離依喜及憂捨，</s>
    <s id="4:7">毘婆沙師傳說如此</s>
    <s id="4:8">有餘師說：能導養身非眼等用，是識增上，識了方能避於險難，受段食故。</s>
    <s id="4:9">見色等用亦非異識，故不共事於眼等根，不可立為別增上用，故非由此眼等成根。</s>
    <s id="4:10">若爾云何？</s>
    <s id="4:11">頌曰：了自境增上，總立於六根，</s>
    <s id="4:12">從身立二根，女男性增上，於同住雜染，清淨增上故，應知命五受，信等立為根，未當知已知，具知根亦爾，於得後後道，涅槃等增上</s>
    <s id="4:13">論曰：了自境者，謂六識身，眼等五根於能了別各別境識有增上用，</s>
    <s id="4:14">第六意根於能了別一切境識有增上用，</s>
    <s id="4:15">故眼等六各立為根。</s>
    <s id="4:16">豈不色等於能了識亦有增上應立為根？</s>
    <s id="4:17">境於識中無增上用，夫增上用謂勝自在。</s>
    <s id="4:18">眼於所發了色識中最勝自在故名增上，於了眾色為通因故。</s>
    <s id="4:19">識隨眼根有明昧故。</s>
    <s id="4:20">色則不然，二相違故。乃至意根於法亦爾。</s>
  </p>
  <p id="5">
    <s id="5:1">從身復立女男根者，女男性中有增上故，女男根體不離身根，身一分中立此名故。如其次第，女男身中，此女男根有增上用。此處少異餘處身根，故從身根別立為二。</s>
    <s id="5:2">女身形類音聲作業志樂差別，</s>
    <s id="5:3">名為女性。</s>
    <s id="5:4">男身形類音聲作業志樂不同，</s>
    <s id="5:5">名為男性。</s>
    <s id="5:6">二性差別由女男根故說女男根於二性增上。</s>
  </p>
  <p id="6">
    <s id="6:1">於眾同分住中命根有增上用，</s>
    <s id="6:2">於雜染中樂等五受有增上用。</s>
    <s id="6:3">所以者何？</s>
    <s id="6:4">由契經說於樂受貪隨增，</s>
    <s id="6:5">於苦受瞋隨增，</s>
    <s id="6:6">於不苦不樂受無明隨增故。</s>
    <s id="6:7">於清淨中信等五根有增上用。</s>
    <s id="6:8">所以者何？</s>
    <s id="6:9">由此勢力伏諸煩惱引聖道故。</s>
    <s id="6:10">言應知者，勸許一一各能為根。</s>
    <s id="6:11">三無漏根於得後後道涅槃等有增上用。</s>
    <s id="6:12">言亦爾者，類顯一一各能為根。</s>
    <s id="6:13">謂未知當知根於得已知根道有增上用。</s>
    <s id="6:14">已知根於得具知根道有增上用。</s>
    <s id="6:15">具知根於得涅槃有增上用。</s>
    <s id="6:16">非心未解脫能般涅槃故。</s>
    <s id="6:17">等言為顯復有異門。</s>
    <s id="6:18">云何異門？</s>
    <s id="6:19">謂見所斷煩惱滅中，未知當知根有增上用。</s>
    <s id="6:20">於修所斷煩惱滅中，已知根有增上用。</s>
    <s id="6:21">於現法樂住中，具知根有增上用。</s>
    <s id="6:22">由此能領受解脫喜樂故。</s>
    <s id="6:23">若增上故立為根者，</s>
    <s id="6:24">無明等性應立為根，</s>
    <s id="6:25">無明等因於行等果，</s>
    <s id="6:26">各各別有增上用故。</s>
    <s id="6:27">又語具等應立為根，語具手足大小便處，於語執行棄樂事中，如其次第有增上故。</s>
    <s id="6:28">如是等事不應立根，由所許根有如是相。</s>
    <s id="6:29">頌曰：心所依此別，</s>
    <s id="6:30">此住此雜染，</s>
    <s id="6:31">此資糧此淨，</s>
    <s id="6:32">由此量立根</s>
    <s id="6:33">論曰：心所依者，眼等六根，</s>
    <s id="6:34">此內六處是有情本。</s>
    <s id="6:35">此相差別由女男根。</s>
    <s id="6:36">復由命根此一期住。</s>
    <s id="6:37">此成雜染由五受根。</s>
    <s id="6:38">此淨資糧由信等五。</s>
    <s id="6:39">此成清淨由後三根。由此立根事皆究竟，是故不應許無明等及語具等亦立為根，彼無此中增上用故。復有餘師別說根相。</s>
    <s id="6:40">頌曰：或流轉所依，及生住受用，建立前十四，還滅後亦然</s>
    <s id="6:41">論曰：或言顯此是餘師意。約流轉還滅立二十二根，流轉所依謂眼等六。</s>
    <s id="6:42">生由女男，從彼生故。</s>
    <s id="6:43">住由命根仗彼住故。</s>
    <s id="6:44">受用由五受，因彼領納故。</s>
    <s id="6:45">約此建立前十四根。</s>
    <s id="6:46">還滅位中即約此四義類別，故立後八根。還滅所依謂信等五。</s>
    <s id="6:47">於三無漏由初故生。</s>
    <s id="6:48">由次故住。</s>
    <s id="6:49">由後受用。</s>
    <s id="6:50">根量由此無減無增，</s>
    <s id="6:51">即由此緣經立次第。</s>
    <s id="6:52">不應語具於語為根，</s>
    <s id="6:53">待學差別語方成故。</s>
    <s id="6:54">手足不應於執行事各立為根，無異性故。謂即手足異處異相差別生時執行故。</s>
    <s id="6:55">又離手足亦有執行，如腹行類。是故手足不可於彼建立為根。</s>
    <s id="6:56">出大便處於能棄事不應立根，重物於空遍墮落故又由風力引令出故。</s>
    <s id="6:57">出大便處於能棄事不應立根，</s>
    <s id="6:58">重物於空遍墮落故；</s>
    <s id="6:59">又由風力引令出故。</s>
    <s id="6:60">出小便處於生樂事不應立根，</s>
    <s id="6:61">即女男根起此樂故。</s>
    <s id="6:62">又諸喉齒眼瞼支節應立為根，於能吞嚼開閉屈申有力用故；</s>
    <s id="6:63">或一切因於自所作有力用故皆應立根，彼雖有用非增上故不立根者，此語具等亦非增上不應立根。</s>
    <s id="6:64">此中眼等乃至男根如前已說。</s>
    <s id="6:65">命根體是不相應故，不相應中自當廣辯。</s>
    <s id="6:66">信等體是心所法故，心所法中亦當廣辯。</s>
    <s id="6:67">樂等五受三無漏根，更無辯處，故今應釋。</s>
    <s id="6:68">頌曰：身不悅名苦，即此悅名樂，及三定心悅，餘處此名喜，心不悅名憂，中捨二無別，見修無學道，依九立三根</s>
    <s id="6:69">論曰：身謂身受，依身起故；即五識相應受。言不悅是損惱義，於身受內能損惱者名為苦根。</s>
  </p>
  <p id="7">
    <s id="7:1">所言悅者是攝益義，即身受內能攝益者名為樂根。</s>
  </p>
  <p id="8">
    <s id="8:1">及第三定心相應受能攝益者亦名樂根，第三定中無有身受，五識無故。</s>
  </p>
  <p id="9">
    <s id="9:1">心悅名樂，即此心悅除第三定，於下三地名為喜根。</s>
    <s id="9:2">第三靜慮心悅安靜離喜貪故唯名樂根，下三地中心悅麁動有喜貪故唯名喜根。</s>
  </p>
  <p id="10">
    <s id="10:1">意識相應能損惱受，是心不悅名曰憂根，中謂非悅非不悅即是不苦不樂受，</s>
    <s id="10:2">此處中受名為捨根。</s>
    <s id="10:3">如是捨根為是身受？為是心受？</s>
    <s id="10:4">應言通二。</s>
    <s id="10:5">何因此二總立一根？</s>
    <s id="10:6">此受在身心同，無分別故。</s>
  </p>
  <p id="11">
    <s id="11:1">在心苦樂多分別生，在身不然。</s>
    <s id="11:2">隨境力故，阿羅漢等亦如是生故。</s>
    <s id="11:3">此立根身心各別，捨無分別任運而生，是故立根身心合一。</s>
    <s id="11:4">又苦樂受在身在心為損為益，其相各異故別立根。</s>
    <s id="11:5">捨在身心同無分別，非損非益其相無異，故總立根。</s>
  </p>
  <p id="12">
    <s id="12:1">意樂喜捨信等五根，如是九根在於三道，如次建立三無漏根：</s>
    <s id="12:2">謂在見道依意等九立未知當知根；</s>
    <s id="12:3">若在修道即依此九立已知根；</s>
    <s id="12:4">在無學道亦依此九立具知根。</s>
    <s id="12:5">如是三名因何而立？</s>
    <s id="12:6">了知，是故說彼名為已知。</s>
    <s id="12:7">謂在見道有未曾知當知行轉故，說彼名未知當知。</s>
    <s id="12:8">若在修道無未曾知，但為斷除餘隨眠故，即於彼境復數是故說彼名為已知。</s>
    <s id="12:9">在無學道知己已知故名為知，有此知者名為具知；</s>
    <s id="12:10">或習此知已成性者名為具知。</s>
    <s id="12:11">謂得盡智無生智故如實自知，我遍知苦不復遍知，乃至廣說，彼所有根名為未知當知根等。</s>
    <s id="12:12">如是已釋根體不同，當辯諸門義類差別，此二十二根中幾有漏，幾無漏。</s>
  </p>
  <p id="13">
    <s id="13:1">頌曰：唯無漏後三，</s>
    <s id="13:2">有色命憂苦，當知唯有漏，通二餘九根</s>
    <s id="13:3">論曰：次前所說最後三根體唯無漏，是無垢義。</s>
    <s id="13:4">垢之與漏名異體同。</s>
  </p>
  <p id="14">
    <s id="14:1">七有色根及命憂苦一向有漏。</s>
    <s id="14:2">七有色者，眼等五根及女男根，</s>
    <s id="14:3">色蘊攝故。</s>
  </p>
  <p id="15">
    <s id="15:1">意樂喜捨信等五根，</s>
    <s id="15:2">此九皆通有漏無漏。</s>
    <s id="15:3">有餘師說：信等五根亦唯無漏故。</s>
    <s id="15:4">世尊說：若全無此信等五根，我說彼住外異生品。</s>
    <s id="15:5">此非誠證，依無漏根說此言故。</s>
    <s id="15:6">云何知然？先依無漏信等五根，建立諸聖位差別已說此言故。</s>
    <s id="15:7">或諸異生略有二種，一內二外。</s>
    <s id="15:8">內謂不斷善根，</s>
    <s id="15:9">外謂善根已斷。</s>
    <s id="15:10">依外異生作如是說：若全無此信等五根，我說彼住外異生品。</s>
    <s id="15:11">又契經說：有諸有情處在世間，或生或長，有上中下諸根差別，是佛猶未轉法輪時，</s>
    <s id="15:12">故知信等亦通有漏。</s>
    <s id="15:13">又世尊說：我若於此信等五根，未如實知是集沒味過患出離，未能超此天人世間及魔梵等，乃至未能證得無上正等菩提，乃至廣說。</s>
    <s id="15:14">非無漏法可作如是品類觀察故。</s>
    <s id="15:15">信等五根通有漏無漏，如是已說有漏無漏。二十二根中幾是異熟？幾非異熟？</s>
  </p>
  <p id="16">
    <s id="16:1">頌曰：命唯是異熟，憂及後八非，色意餘四受，一一皆通二</s>
    <s id="16:2">論曰：唯一命根定是異熟，若如是者，諸阿羅漢留多壽行此即命根，如是命根誰之異熟？</s>
    <s id="16:3">如本論說：云何苾芻留多壽行？</s>
    <s id="16:4">謂阿羅漢成就神通得心自在，若於僧眾若於別人以諸命緣衣缽等物隨分布施，</s>
    <s id="16:5">施已發願，即入第四邊際靜慮，從定起已。</s>
    <s id="16:6">心念口言：諸我能感富異熟業，願皆轉招壽異熟果。</s>
    <s id="16:7">時彼能感富異熟業，則皆轉招壽異熟果。</s>
    <s id="16:8">復有欲令引取宿業殘異熟果，彼說前生曾所受業有殘異熟，由今所修邊際定力引取受用。</s>
    <s id="16:9">云何苾芻捨多壽行？</s>
    <s id="16:10">謂阿羅漢成就神通得心自在，於僧眾等如前布施，施已發願，即入第四邊際靜慮，從定起已心念口言：諸我能感壽異熟業，願皆轉招富異熟果，時彼能感壽異熟業，則皆轉招富異熟果。</s>
    <s id="16:11">尊者妙音作如是說：彼起第四邊際定力引色界大種令身中現前，而彼大種或順壽行或違壽行，由此因緣或留壽行或捨壽行。</s>
    <s id="16:12">應如是說：彼阿羅漢由此自在三摩地力，</s>
    <s id="16:13">轉去曾得宿業所生諸根大種住時勢分；</s>
    <s id="16:14">引取未曾定力所起諸根大種住時勢分。</s>
    <s id="16:15">故此命根非是異熟；</s>
    <s id="16:16">所餘一切皆是異熟。</s>
    <s id="16:17">因論生論，彼阿羅漢有何因緣留多壽行？</s>
    <s id="16:18">謂為利益安樂他故，或為聖教久住世故，觀知自身壽行將盡，觀他無此二種堪能。</s>
    <s id="16:19">復何因緣捨多壽行？</s>
    <s id="16:20">彼阿羅漢自觀住世於他利益安樂事少，</s>
    <s id="16:21">或為病等苦逼自身。</s>
    <s id="16:22">如有頌言：</s>
    <s id="16:23">梵行妙成立</s>
    <s id="16:24">聖道已善修</s>
    <s id="16:25">壽盡時歡喜</s>
    <s id="16:26">猶如捨眾病</s>
    <s id="16:27">此中應知，依何處所誰能如是留捨壽行？</s>
    <s id="16:28">謂三洲人。</s>
  </p>
  <p id="17">
    <s id="17:1">女男相續，不時解脫得邊際定諸阿羅漢。</s>
    <s id="17:2">由彼身中有自在定無煩惱故。</s>
    <s id="17:3">經說：世尊留多命行捨多壽行，命壽何別？</s>
    <s id="17:4">有言：無別。如本論言。</s>
    <s id="17:5">云何命根？</s>
    <s id="17:6">謂三界壽。</s>
    <s id="17:7">有餘師說：先世業果名為壽行，</s>
    <s id="17:8">現在業果名為命行。</s>
    <s id="17:9">有說：由此眾同分住名為壽行，由此暫住名為命行。</s>
    <s id="17:10">多言為顯留捨多念命行壽行非一剎那，命行壽行有留捨故。</s>
    <s id="17:11">有說：此言為遮有一命壽實體經多時住。</s>
    <s id="17:12">有說：此言為顯無一實命壽體，但於多行假立如是命壽二名。</s>
    <s id="17:13">若謂不然，不應言行。</s>
    <s id="17:14">世尊何故捨多壽行留多命行？</s>
    <s id="17:15">為顯於死得自在故捨多壽行。為顯於活得自在故留多命行。唯留三月不增減者，越此更無所化事故，減此利生不究竟故。</s>
    <s id="17:16">又為成立先自稱言我善修行四神足故，欲住一劫或一劫餘，如心所期則便能住。</s>
    <s id="17:17">毘婆沙師作如是說：顯今能伏蘊死二魔，</s>
    <s id="17:18">世尊先於菩提樹下，已伏天魔煩惱魔故。</s>
    <s id="17:19">傍論已竟，</s>
    <s id="17:20">正論應辯。</s>
  </p>
  <p id="18">
    <s id="18:1">憂根及後信等八根皆非異熟，是有記故，餘皆通二。義准已成，謂七色意根除憂餘四受十二一一皆通二類。</s>
    <s id="18:2">七有色根若所長養則非異熟，</s>
    <s id="18:3">餘皆異熟。</s>
    <s id="18:4">意及四受若善染污，若威儀路及工巧處，并能變化，隨其所應亦非異熟，</s>
    <s id="18:5">餘皆異熟。</s>
  </p>
  <p id="19">
    <s id="19:1">若說憂根非異熟者，此經所說當云何通？如契經言：有三種業，順喜受業，順憂受業，順捨受業。</s>
    <s id="19:2">依受相應言順無過，謂業與憂相應故名順憂受業，如觸與樂相應說名順樂受觸。</s>
    <s id="19:3">若爾順喜順捨受業亦應如是，一經說故。</s>
    <s id="19:4">隨汝所欲於我無違。</s>
    <s id="19:5">異熟相應理皆無失。</s>
    <s id="19:6">無逃難處。</s>
    <s id="19:7">作此通經理實何因，憂非異熟？</s>
    <s id="19:8">以憂分別差別所生，止息亦然，異熟不爾。</s>
    <s id="19:9">若爾喜根應非異熟，亦由分別生及止息故。</s>
    <s id="19:10">若許憂根是異熟者，造無間業已因即生憂，此業爾時應名果已熟。</s>
    <s id="19:11">亦應如是徵難喜根，若許喜根是異熟者，造勝福業已因即生喜，此業爾時應名果已熟。</s>
    <s id="19:12">毘婆沙師咸作是說：</s>
    <s id="19:13">已離欲者無憂根故，異熟不然，</s>
    <s id="19:14">故非異熟。</s>
    <s id="19:15">若爾應說離欲相知有？</s>
    <s id="19:16">隨彼有相此相亦然，謂善喜根此位容有，無記異熟應類非無，於此位中憂一切種無容有故定非異熟。</s>
    <s id="19:17">眼等八根，若在善趣是善異熟，</s>
    <s id="19:18">若在惡趣是惡異熟。</s>
    <s id="19:19">意根隨在善趣惡趣，是俱異熟。</s>
    <s id="19:20">喜樂捨根隨在何趣是善異熟，</s>
    <s id="19:21">苦根隨在善趣惡趣是惡異熟。</s>
    <s id="19:22">於善趣中有二形者唯根處所，不善業招善趣色根，善業引故。</s>
    <s id="19:23">如是已說是異熟等。</s>
    <s id="19:24">二十二根中幾有異熟？幾無異熟？</s>
  </p>
  <p id="20">
    <s id="20:1">頌曰：憂定有異熟，</s>
    <s id="20:2">前八後三無，意餘受信等，一一皆通二</s>
    <s id="20:3">論曰：如前所諍憂根，當知定有異熟，依唯越義頌說定聲，謂顯憂根唯有異熟。</s>
    <s id="20:4">兼具二義故越次說：具二義者，憂非無記，強思起故，亦非無漏，唯散地故。由此越次先說憂根定有異熟。</s>
    <s id="20:5">由此越次先說憂根定有異熟。</s>
  </p>
  <p id="21">
    <s id="21:1">眼等前八及最後三定無異熟，八無記故，三無漏故，餘皆通二。</s>
  </p>
  <p id="22">
    <s id="22:1">義准已成，謂意根，餘四受。</s>
    <s id="22:2">信等，言等取精進等四根。</s>
    <s id="22:3">此十一一皆通二類，意樂喜捨若不善善有漏有異熟。</s>
    <s id="22:4">若無記無漏無異熟。</s>
    <s id="22:5">苦根若善不善有異熟，</s>
    <s id="22:6">若無記無異熟。</s>
    <s id="22:7">信等五根若有漏有異熟，</s>
    <s id="22:8">若無漏無異熟。</s>
    <s id="22:9">如是已說有異熟等。</s>
    <s id="22:10">二十二根中幾善？幾不善?幾無記？後乘前故先說。</s>
  </p>
  <p id="23">
    <s id="23:1">頌曰：唯善後八根，憂通善不善，意餘受三種，前八唯無記</s>
    <s id="23:2">論曰：信等八根一向是善，數次雖居</s>
  </p>
  <p id="24">
    <s id="24:1">憂根唯通善不善性。</s>
  </p>
  <p id="25">
    <s id="25:1">意及餘受一一通三。</s>
  </p>
  <p id="26">
    <s id="26:1">眼等八根唯無記性。如是已說善不善等。</s>
    <s id="26:2">二十二根中，幾欲界繫？幾色界繫？幾無色界繫？</s>
    <s id="26:3">頌曰：欲色無色界，</s>
    <s id="26:4">如次除後三，兼女男憂苦，并除色喜樂</s>
    <s id="26:5">論曰：欲界除後三無漏根，由彼三根唯不繫故，准知欲界繫唯有十九根。</s>
  </p>
  <p id="27">
    <s id="27:1">色界如前，除三無漏兼除男女憂苦四根，准知十五根亦通色界繫。</s>
    <s id="27:2">除女男者，色界已離婬欲法故，</s>
    <s id="27:3">由女男根身醜陋故</s>
    <s id="27:4">若爾何故說彼為男？</s>
    <s id="27:5">於何處說？</s>
    <s id="27:6">契經中說：如契經言：無處無容女身為梵；</s>
    <s id="27:7">有處有容男身為梵，別有男相，謂欲界中男身所有。</s>
    <s id="27:8">無苦根者身淨妙故，又彼無有不善法故。</s>
    <s id="27:9">無憂根者由奢摩他潤相續故，又彼定無惱害事故。</s>
  </p>
  <p id="28">
    <s id="28:1">無色如前，除三無漏女男憂苦，并除五色及喜樂根，准知餘八根通無色界繫。</s>
  </p>
  <p id="29">
    <s id="29:1">謂意命捨信等五根，如是已說欲界繫等。</s>
    <s id="29:2">二十二根中，幾見所斷？</s>
    <s id="29:3">幾修所斷？</s>
    <s id="29:4">幾非所斷？</s>
    <s id="29:5">頌曰：意三受通三，</s>
    <s id="29:6">憂見修所斷，九唯修所斷，五修非三非</s>
    <s id="29:7">論曰：意喜樂捨一一通三，皆通見、修、非所斷故。</s>
  </p>
  <p id="30">
    <s id="30:1">憂根唯通見修所斷。</s>
  </p>
  <p id="31">
    <s id="31:1">非無漏故，七色命苦唯修所斷，不染污故，非六生故，皆有漏故。</s>
  </p>
  <p id="32">
    <s id="32:1">信等五根或修所斷，或非所斷，非染污故，皆通有漏及無漏故。</s>
  </p>
  <p id="33">
    <s id="33:1">最後三根唯非所斷，皆無漏故，非無過法是所斷故。</s>
    <s id="33:2">已說諸門義類差別，</s>
    <s id="33:3">何界初得幾異熟根？</s>
    <s id="33:4">頌曰：欲胎卵濕生，初得二異熟，</s>
    <s id="33:5">化生六七八，色六上唯命</s>
    <s id="33:6">論曰：欲胎卵濕生初受生位，唯得身與命二異熟根。</s>
  </p>
  <p id="34">
    <s id="34:1">由此三生根漸起故。</s>
    <s id="34:2">彼何不得意捨二根，此續生時定染污故。</s>
  </p>
  <p id="35">
    <s id="35:1">化生初位得六七八，謂無形者初得六根，如劫初時。</s>
    <s id="35:2">何等為六？</s>
    <s id="35:3">所謂眼耳鼻舌身命。</s>
  </p>
  <p id="36">
    <s id="36:1">若一形者初得七根，如諸天等。</s>
  </p>
  <p id="37">
    <s id="37:1">若二形者初得八根。</s>
    <s id="37:2">豈有二形受化生者？</s>
    <s id="37:3">惡趣容有二形化生，說欲界中初得根已。</s>
    <s id="37:4">今次當說色無色界。</s>
  </p>
  <p id="38">
    <s id="38:1">欲界欲勝故但言欲，</s>
    <s id="38:2">色界色勝故但言色。</s>
    <s id="38:3">契經亦言：寂靜解脫過色無色。</s>
    <s id="38:4">色界初得六異熟根，</s>
    <s id="38:5">如欲化生無形者說。</s>
  </p>
  <p id="39">
    <s id="39:1">上唯命者，謂無色界定勝生勝故說上言，無色界中最初所得異熟根者，唯命非餘。</s>
    <s id="39:2">說異熟根最初得已，何界死位幾根後滅？</s>
    <s id="39:3">頌曰：正死滅諸根，無色三色八，欲頓十九八，漸四善增五</s>
    <s id="39:4">論曰：在無色界將命終時，命意捨三於最後滅。</s>
  </p>
  <p id="40">
    <s id="40:1">若在色界將命終時，即前三根及眼等五，如是八種於最後滅。</s>
    <s id="40:2">一切化生必具諸根而生死故。</s>
  </p>
  <p id="41">
    <s id="41:1">若在欲界頓命終時，十九八根於最後滅：謂二形者後滅十根即女男根并前八種；若一形者後滅九根，於女男中隨除一種；若無形者後滅八根，謂無女男唯有前八。如是所說依頓命終。</s>
  </p>
  <p id="42">
    <s id="42:1">若漸命終後唯捨四，謂在欲界漸命終時，身命意捨於最後滅，此四必無前後滅義。</s>
    <s id="42:2">如是所說，應知但依染無記心而命終者。</s>
    <s id="42:3">若在三界善心死時，</s>
  </p>
  <p id="43">
    <s id="43:1">信等五根必皆具有，故於前說一切位中，</s>
    <s id="43:2">其數皆應加信等五。</s>
    <s id="43:3">謂於無色增至八根，乃至欲界漸終至九，中間多少如理應知。</s>
    <s id="43:4">分別根中一切根法皆應思擇。</s>
    <s id="43:5">二十二根幾能證得何沙門果？</s>
    <s id="43:6">頌曰：九得邊二果，</s>
    <s id="43:7">七八九中二，十一阿羅漢，依一容有說</s>
    <s id="43:8">論曰：邊謂預流阿羅漢果，於沙門果居初後故。</s>
  </p>
  <p id="44">
    <s id="44:1">中謂一來及不還果。此觀初後在中間故。</s>
    <s id="44:2">初預流果由九根得，</s>
    <s id="44:3">謂意及捨信等五根未知當知已知為九。</s>
    <s id="44:4">未知根在無間道。</s>
    <s id="44:5">已知根在解脫道。</s>
    <s id="44:6">此二相資得最初果，如其次第，於離繫得能為引因依因性故。</s>
    <s id="44:7">阿羅漢果亦九根得，謂意信等五已知具知及喜樂捨中隨一為九，已知根在無間道，具知根在解脫道，此二相資得最後果。</s>
  </p>
  <p id="45">
    <s id="45:1">如其次第，於離繫得能為引因依因性故，中間二果隨其所應各為七八九根所得，</s>
    <s id="45:2">所以者何？</s>
    <s id="45:3">且一來果次第證者，依世間道由七根得，謂意及捨信等五根。</s>
    <s id="45:4">依出世道由八根得，謂即前七根已知根第八。</s>
    <s id="45:5">倍離欲貪超越證者，如預流果由九根得。</s>
    <s id="45:6">若不還果次第證者，依世間道由七根得。</s>
    <s id="45:7">依出世道由八根得，如前次第得一來果。</s>
    <s id="45:8">全離欲貪超越證者，由九根得，如前超越得一來果。</s>
    <s id="45:9">總說雖然而有差別，謂此依地有差別故，樂喜捨中可隨取一。前果超越唯一捨根。</s>
    <s id="45:10">又次第證不還果者，若於第九解脫道中入根本地，依世間道由八根得。</s>
    <s id="45:11">彼無間道捨受相應，解脫道中復有喜受，此二相資得第三果。</s>
    <s id="45:12">於離繫得二因如前，依出世道由九根得，八根如前，已知第九，無間解脫此俱有故。</s>
    <s id="45:13">豈不根本阿毘達磨，問由幾根得阿羅漢？</s>
    <s id="45:14">答十一根。云何乃言由九根得？</s>
    <s id="45:15">實得第四但由九根。</s>
  </p>
  <p id="46">
    <s id="46:1">而本論言十一根者，依一身中容有故說，謂容有一補特伽羅從無學位數數退已，由樂喜捨隨一現前，數復證得阿羅漢果。由斯本論說十一根。然無一時三受俱起，是故今說定由九根。</s>
    <s id="46:2">於不還果中何不如是說？</s>
    <s id="46:3">以無樂根證不還果，而於後時得有退義，亦無退已，由樂復得非先離欲超證第三有還退義，</s>
    <s id="46:4">此離欲果二道所得極堅牢故。</s>
  </p>
  <p id="47">
    <s id="47:1">今應思擇，成就何根？彼諸根中幾定成就？</s>
    <s id="47:2">頌曰：成就命意捨，各定成就三，</s>
    <s id="47:3">若成就樂身，各定成就四，成眼等及喜，各定成五根，若成就苦根，彼定成就七，若成女男憂，信等各成八，二無漏十一，初無漏十三</s>
    <s id="47:4">論曰：命意捨中隨成就一，彼定成就如是三根，非此三中隨有所闕，可有成就所餘根者，除此三根餘皆不定，謂或成就或不成就。</s>
    <s id="47:5">此中眼耳鼻舌四根，生無色界定不成就。</s>
    <s id="47:6">若生欲界未得已失亦不成就。</s>
    <s id="47:7">身根唯有生無色界定不成就。</s>
    <s id="47:8">女男二根生上二界定不成就。</s>
    <s id="47:9">若生欲界未得已失亦不成就。</s>
    <s id="47:10">樂根異生生第四定及無色界定不成就。</s>
    <s id="47:11">喜根異生生三四定及無色界定不成就。</s>
    <s id="47:12">苦根若生色無色界定不成就。</s>
    <s id="47:13">憂根一切離欲貪者定不成就。</s>
    <s id="47:14">信等五根善根斷者定不成就。</s>
    <s id="47:15">初無漏根一切異生及已住果定不成就。</s>
    <s id="47:16">次無漏根一切異生見道無學定不成就。</s>
    <s id="47:17">後無漏根一切異生及有學位定不成就。</s>
    <s id="47:18">於非遮位應知如前所說諸根皆定成就。</s>
  </p>
  <p id="48">
    <s id="48:1">若成樂根定成就四，謂命意捨及此樂根。</s>
    <s id="48:2">若成身根亦定成四，謂命意捨及此身根，</s>
  </p>
  <p id="49">
    <s id="49:1">若成眼根定成就五，謂命意捨身根眼根。</s>
    <s id="49:2">耳鼻舌根應知亦五，前四如眼，第五自根。</s>
  </p>
  <p id="50">
    <s id="50:1">若成喜根亦定成五，謂命意捨樂根喜根。</s>
    <s id="50:2">第二靜慮地生未得第三靜慮，捨下未得上，此成何樂根？</s>
    <s id="50:3">當言成就第三靜慮染污樂根，餘未得故。</s>
  </p>
  <p id="51">
    <s id="51:1">若成苦根定成就七，謂身命意四受，除憂。</s>
  </p>
  <p id="52">
    <s id="52:1">若成女根定成就八，七如苦說，第八女根。</s>
    <s id="52:2">若成男根亦定成八，七如苦說，第八男根。</s>
    <s id="52:3">若成憂根亦定成八，七如苦說，第八憂根。</s>
    <s id="52:4">若成信等亦各成八，謂命意捨信等五根。</s>
  </p>
  <p id="53">
    <s id="53:1">若成具知根定成就十一，謂命與意樂喜捨根信等五根及具知根。</s>
    <s id="53:2">若成已知根亦定成十一，十根如上及已知根。</s>
  </p>
  <p id="54">
    <s id="54:1">若成未知根定成就十三，謂身命意苦樂喜捨信等五根及未知根。</s>
    <s id="54:2">諸極少者成就幾根？</s>
    <s id="54:3">頌曰：極少八無善，成受身命意，愚生無色界，成善命意捨</s>
    <s id="54:4">論曰：已斷善根名為無善，彼若極少成就八根，謂五受根及身命意，</s>
    <s id="54:5">受謂能受，能領納故；或是受性故名為受，如圓滿性立圓滿名。</s>
    <s id="54:6">如斷善根極少成八，</s>
  </p>
  <p id="55">
    <s id="55:1">愚生無色亦成八根。愚謂異生，未見諦故。</s>
    <s id="55:2">何等為八？</s>
  </p>
  <p id="56">
    <s id="56:1">謂信等五命意捨根。</s>
    <s id="56:2">信等五根，一向善故總名為善。</s>
    <s id="56:3">若爾應攝三無漏根。</s>
    <s id="56:4">不爾。此中依八根故，又說愚生無色界故。</s>
    <s id="56:5">諸極多者成就幾根？</s>
    <s id="56:6">頌曰：極多成十九，二形除三淨，聖者未離欲，除二淨一形</s>
  </p>
  <p id="57">
    <s id="57:1">論曰：諸二形者具眼等根，除三無漏成餘十九。無漏名淨，離二縛故，二形必是欲界異生，未離欲貪故有十九。</s>
    <s id="57:2">唯此具十九為更有耶？</s>
  </p>
  <p id="58">
    <s id="58:1">聖者未離欲亦具十九。謂聖有學未離欲貪成就極多亦具十九。</s>
  </p>
  <p id="59">
    <s id="59:1">除二無漏及除一形。若住見道，除已知根及具知根，若住修道，除未知根及具知根，女男二根隨除一種，以諸聖者無二形故。</s>
    <s id="59:2">因分別界根非根差別，乘茲廣辯二十二根竟。</s>
    <s id="59:3">分別根品第二之二</s>
    <s id="59:4">今應思擇，一切有為如相不同，生亦各異？為有諸法決定俱生？</s>
    <s id="59:5">有定俱生，謂一切法略有五品，一色，二心，三心所，四心不相應行，五無為。</s>
    <s id="59:6">無為無生此中不說，</s>
    <s id="59:7">今先辯色決定俱生。</s>
    <s id="59:8">頌曰：欲微聚無聲，無根有八事，有身根九事，十事有餘根</s>
    <s id="59:9">論曰：色聚極細立微聚名，為顯更無細於此者。</s>
    <s id="59:10">此在欲界無聲無根，八事俱生隨一不減。</s>
    <s id="59:11">云何八事，謂四大種及四所造色香味觸。</s>
    <s id="59:12">無聲有根諸極微聚，此俱生事或九或十。</s>
  </p>
  <p id="60">
    <s id="60:1">有身根聚九事俱生，八事如前，身為第九。</s>
  </p>
  <p id="61">
    <s id="61:1">有餘根聚十事俱生，九事如前，加眼等一，眼耳鼻舌必不離身，展轉相望處各別故。</s>
    <s id="61:2">於前諸聚若有聲生，如次數增九十十一。</s>
    <s id="61:3">以有聲處不離根生，謂有執受大種因起。</s>
    <s id="61:4">若四大種不相離生，於諸聚中堅濕煖動，云何隨一可得非餘？</s>
    <s id="61:5">於彼聚中勢用增者明了可得，餘體非無，</s>
    <s id="61:6">如覺針鋒與籌合觸，如嘗鹽味與麨合味。</s>
    <s id="61:7">云何於彼知亦有餘？</s>
    <s id="61:8">由有攝熟長持業故。</s>
    <s id="61:9">有說：遇緣堅等便有流等相故。</s>
    <s id="61:10">如水聚中由極冷故有煖相起，雖不相離而冷用增，如受及聲用有勝劣。</s>
    <s id="61:11">有餘師說：於此聚中餘有種子未有體相故，</s>
    <s id="61:12">契經說：</s>
    <s id="61:13">於木聚中有種種界，</s>
    <s id="61:14">界謂種子。</s>
    <s id="61:15">如何風中知有顯色？</s>
    <s id="61:16">此義可信，不可比知。</s>
    <s id="61:17">或所合香現可取故，香與顯色不相離故。</s>
    <s id="61:18">前說色界香味並無故，彼無聲有六七八，有聲有七八九俱生，此可准知故不別說</s>
    <s id="61:19">此中言事為依體說，為依處說，若爾何過？</s>
    <s id="61:20">二俱有過。若依體說，八九十等便為太少。</s>
    <s id="61:21">由諸微聚必有形色有多極微共積集故。</s>
    <s id="61:22">重性輕性定隨有一，</s>
    <s id="61:23">滑性澁性隨一亦然。</s>
    <s id="61:24">或處有冷有飢有渴，是則所言有太少過。</s>
    <s id="61:25">若依處說，八九十等便為太多。</s>
    <s id="61:26">由四大種觸處攝故，應說四等，是則所言有太多失。</s>
    <s id="61:27">二俱無過，應知此中所言事者，一分依體說，謂所依大種。</s>
    <s id="61:28">一分依處說，謂能依造色。</s>
    <s id="61:29">若爾大種事應成多，造色各別依一四大種故。</s>
    <s id="61:30">應知此中依體類說，</s>
    <s id="61:31">諸四大種類無別故。</s>
    <s id="61:32">何用分別如是語為？</s>
    <s id="61:33">語隨欲生，義應思擇。</s>
    <s id="61:34">如是已辯色定俱生。</s>
    <s id="61:35">餘定俱生今次當辯。</s>
    <s id="61:36">頌曰：心心所必俱，諸行相或得</s>
    <s id="61:37">論曰：心與心所必定俱生，隨闕一時餘則不起。</s>
  </p>
  <p id="62">
    <s id="62:1">諸行即是一切有為，謂色心心所心不相應行，前必俱言流至於此，謂色心等諸行生時，必與有為四相俱起。</s>
  </p>
  <p id="63">
    <s id="63:1">言或得者，謂諸行內唯有情法與得俱生，餘法不然，是故言或。</s>
    <s id="63:2">向言心所，何者是邪？</s>
    <s id="63:3">頌曰：心所且有五，大地法等異</s>
    <s id="63:4">論曰：諸心所法且有五品，何等為五？</s>
    <s id="63:5">一大地法，</s>
    <s id="63:6">二大善地法，</s>
    <s id="63:7">三大煩惱地法，</s>
    <s id="63:8">四大不善地法，</s>
    <s id="63:9">五小煩惱地法。</s>
    <s id="63:10">地謂行處。若此是彼所行處，即說此為彼法地。</s>
    <s id="63:11">大法地故名為大地，此中若法大地所有名大地法，</s>
    <s id="63:12">謂法恒於一切心有。</s>
    <s id="63:13">彼法是何？</s>
    <s id="63:14">頌曰：受想思觸欲，慧念與作意，勝解三摩地，遍於一切心</s>
    <s id="63:15">論曰：傳說：如是所列十法，諸心剎那和合遍有。</s>
    <s id="63:16">此中受謂三種領納，苦樂俱非有差別故。</s>
    <s id="63:17">【+A1思謂能令心有造作。】</s>
    <s id="63:18">想謂於境取差別相。【-A1思謂能令心有造作。】</s>
    <s id="63:19">【+A2欲謂希求所作事業。】</s>
    <s id="63:20">觸謂根境識和合生，能有觸對。【-A2欲謂希求所作事業。】</s>
    <s id="63:21">慧謂於法能有簡擇。</s>
    <s id="63:22">念謂於緣明記不忘。</s>
    <s id="63:23">作意謂能令心警覺。</s>
    <s id="63:24">勝解謂能於境印可。</s>
    <s id="63:25">三摩地謂心一境性。</s>
    <s id="63:26">諸心心所異相微細，一一相續分別尚難，況一剎那俱時而有。</s>
    <s id="63:27">有色諸藥色根所取，其味差別尚難了知，</s>
    <s id="63:28">況無色法唯覺慧取。</s>
    <s id="63:29">如是已說十大地法，大善法地名大善地，此中若法大善地所有名大善地法，謂法恒於諸善心有。</s>
    <s id="63:30">彼法是何？</s>
    <s id="63:31">頌曰：</s>
    <s id="63:32">信及不放逸，輕安捨慚愧，二根及不害，勤唯遍善心</s>
    <s id="63:33">論曰：</s>
    <s id="63:34">如是諸法唯遍善心，</s>
    <s id="63:35">此中信者，令心澄淨。</s>
    <s id="63:36">有說：於諦實業果中現前忍許故名為信。</s>
    <s id="63:37">不放逸者，修諸善法。</s>
    <s id="63:38">離諸不善法，復何名修？</s>
    <s id="63:39">謂此於善專注為性。</s>
    <s id="63:40">餘部經中有如是釋，能守護心名不放逸。</s>
    <s id="63:41">輕安者，謂心堪任性。</s>
    <s id="63:42">豈無經亦說有身輕安耶？</s>
    <s id="63:43">雖非無說，此如身受應知亦爾。</s>
    <s id="63:44">如何可立此為覺支？</s>
    <s id="63:45">應知此中身輕安者身堪任性。</s>
    <s id="63:46">復如何說此為覺支？</s>
    <s id="63:47">能順覺支故無有失，以身輕安能引覺支心輕安故。</s>
    <s id="63:48">於餘亦見有是說耶？</s>
    <s id="63:49">有如經說：喜及順喜法名喜覺支。</s>
    <s id="63:50">瞋及瞋因緣名瞋恚蓋。</s>
    <s id="63:51">正見正思惟正勤名慧蘊。</s>
    <s id="63:52">思惟及勤雖非慧性隨順慧故亦得慧名。</s>
    <s id="63:53">故身輕安順覺支故得名無失。</s>
    <s id="63:54">心平等性無警覺性說名為捨。</s>
    <s id="63:55">如何可說於一心中有警覺性無警覺性，作意與捨二相應起？</s>
    <s id="63:56">豈不前說諸心心所其相微細難可了知，有雖難了由審推度而復可知，此最難知，</s>
    <s id="63:57">謂相違背而不乖反。</s>
    <s id="63:58">此有警覺於餘則無，二既懸殊有何乖反？</s>
    <s id="63:59">若爾不應同緣一境，或應一切皆互相應。</s>
    <s id="63:60">如是種類所餘諸法此中應求，如彼理趣，今於此中應知亦爾。</s>
    <s id="63:61">慚愧二種如後當釋。</s>
    <s id="63:62">二根者，謂無貪無瞋。</s>
    <s id="63:63">無癡善根慧為性故，前已說在大地法中，不重說為大善地法。</s>
    <s id="63:64">言不害者，謂無損惱。</s>
    <s id="63:65">勤謂令心勇悍為性。</s>
    <s id="63:66">如是已說大善地法。</s>
    <s id="63:67">大煩惱法地名大煩惱地，</s>
    <s id="63:68">此中若法大煩惱地所有名大煩惱地法。</s>
    <s id="63:69">謂法恒於染污心有。彼法是何？</s>
    <s id="63:70">頌曰： 癡逸怠不信，惛掉恒唯染</s>
    <s id="63:71">論曰：此中癡者，所謂愚癡，即是無明無智無顯。</s>
    <s id="63:72">逸謂放逸，不修諸善，是修諸善所對治法。</s>
    <s id="63:73">怠謂懈怠心不勇悍，是前所說勤所對治。</s>
    <s id="63:74">不信者謂心不澄淨，是前所說信所對治。</s>
    <s id="63:75">惛謂惛沈，對法中說：云何惛沈，謂身重性心重性，身無堪任性心無堪任性。</s>
    <s id="63:76">身惛沈性心惛沈性，是名惛沈，此是心所，如何名身？</s>
    <s id="63:77">如身受言，故亦無失。</s>
    <s id="63:78">掉謂掉舉令心不靜。唯有如是六種，名大煩惱地法。</s>
    <s id="63:79">豈不根本阿毘達磨中說有十種大煩惱地法？</s>
    <s id="63:80">又於彼論不說惛沈。何者十，謂不信，懈怠，失念，心亂，無明，不正知，非理作意，邪勝解，掉舉，放逸</s>
    <s id="63:81">天愛，汝今但知言至，不閑意旨。</s>
    <s id="63:82">意旨者何？謂失念，心亂，不正知，非理作意，邪勝解，已說彼在大地法中，不應重立為大煩惱地法。</s>
    <s id="63:83">如無癡善根慧為體故非大善地法，彼亦應爾。</s>
    <s id="63:84">即染污念名為失念，染污等持名為心亂，諸染污慧名不正知，染污作意勝解名為非理作意及邪勝解故說。</s>
    <s id="63:85">若是大地法亦大煩惱地法耶？</s>
    <s id="63:86">應作四句：第一句謂受想思觸欲。</s>
    <s id="63:87">第二句謂不信懈怠無明掉舉放逸。</s>
    <s id="63:88">第三句謂如前說，念等五法，</s>
    <s id="63:89">第四句謂除前相。</s>
    <s id="63:90">有執：邪等持非即是心亂。彼作四句，與此不同。</s>
    <s id="63:91">又許惛沈通與一切煩惱相應，不說在大煩惱地法，於誰有過？</s>
    <s id="63:92">有作是言：應說在此，而不說者順等持故。彼謂諸有惛沈行者速發等持，非掉舉行。</s>
    <s id="63:93">誰惛沈行非掉舉行？</s>
    <s id="63:94">誰掉舉行非惛沈行？</s>
    <s id="63:95">此二未嘗不俱行故，雖爾應知隨增說行，雖知說行隨用偏增，而依有體建立地法。</s>
    <s id="63:96">故此地法唯六義成，此唯遍染心俱起非餘故。</s>
    <s id="63:97">如是已說大煩惱地法，大不善法地名大不善地，此中若法大不善地所有名大不善地法，謂法恒於不善心有，彼法是何？</s>
    <s id="63:98">頌曰：唯遍不善心，無慚及無愧</s>
    <s id="63:99">論曰：唯二心所但與一切不善心俱，謂無慚愧，故唯二種名此地法。</s>
    <s id="63:100">此二法相如後當辯。</s>
    <s id="63:101">如是已說大不善地法，小煩惱法地名小煩惱地，此中若法小煩惱地所有名小煩惱地法，謂法少分染污心俱，彼法是何？</s>
    <s id="63:102">頌曰：忿覆慳嫉惱，害恨諂誑憍，如是類名為，小煩惱地法</s>
    <s id="63:103">論曰：如是類法唯修所斷，意識地起，無明相應，各別現行，故名為小煩惱地法。</s>
    <s id="63:104">此法如後隨煩惱中當廣分別。</s>
    <s id="63:105">如是已說五品心所。</s>
    <s id="63:106">復有此餘不定心所，惡作睡眠尋伺等法。</s>
    <s id="63:107">此中應說，於何心品有幾心所決定俱生？</s>
    <s id="63:108">頌曰：欲有尋伺故，於善心品中，二十二心所，有時增惡作，於不善不共，見俱唯二十，四煩惱忿等，惡作二十一，有覆有十八，無覆許十二，睡眠遍不違，若有皆增一</s>
    <s id="63:109">論曰：且欲界中心品有五，謂善唯一，不善有二，謂不共無明相應，及餘煩惱等相應。</s>
    <s id="63:110">無記有二，謂有覆無記及無覆無記。</s>
    <s id="63:111">然欲界心定有尋伺故，</s>
  </p>
  <p id="64">
    <s id="64:1">善心品必二十二心所俱生，謂十大地法十大善地法及不定二，</s>
    <s id="64:2">謂尋與伺。</s>
  </p>
  <p id="65">
    <s id="65:1">非諸善心皆有惡作，有時增數至二十三。</s>
    <s id="65:2">惡作者何？</s>
    <s id="65:3">惡所作體名為惡作。</s>
    <s id="65:4">應知此中緣惡作法說名惡作，謂緣惡作心追悔性。</s>
    <s id="65:5">如緣空解脫門說名為空，</s>
    <s id="65:6">緣不淨無貪說為不淨。</s>
    <s id="65:7">又見世間約所依處說能依事，如言一切村邑國土皆來集會，惡作即是追悔所依，故約所依說為惡作。</s>
    <s id="65:8">又於果體假立因名，</s>
    <s id="65:9">如說此六觸處應知名宿作業。</s>
    <s id="65:10">若緣未作事云何名惡作？</s>
    <s id="65:11">於未作事亦立作名，</s>
    <s id="65:12">如追悔言我先不作如是事業是我惡作。</s>
    <s id="65:13">何等惡作說名為善？</s>
    <s id="65:14">謂於善惡不作作中心追悔性。</s>
    <s id="65:15">與此相違名為不善，</s>
    <s id="65:16">此二各依二處而起。</s>
  </p>
  <p id="66">
    <s id="66:1">若於不善不共心品，必有二十心所俱生，</s>
    <s id="66:2">謂十大地法，六大煩惱地法，二大不善地法，并二不定謂尋與伺。</s>
    <s id="66:3">何等名為不共心品，謂此心品唯有無明，無有所餘貪煩惱等。</s>
    <s id="66:4">於不善見相應心品，亦有二十心所俱生，名即如前不共品說。</s>
    <s id="66:5">非見增故有二十一，</s>
    <s id="66:6">以即於十大地法中慧用差別說為見故。</s>
    <s id="66:7">言不善見相應心者，謂此心中或有邪見，或有見取，或戒禁取。</s>
  </p>
  <p id="67">
    <s id="67:1">於四不善貪瞋慢疑煩惱心品，有二十一心所俱生，二十如不共，加貪等隨一。</s>
    <s id="67:2">於前所說忿等相應隨煩惱品亦二十一心所俱生，二十如不共，加忿等隨一。</s>
    <s id="67:3">不善惡作相應心品亦二十一心所俱生，</s>
    <s id="67:4">謂即惡作第二十一。</s>
    <s id="67:5">略說不善不共及見相應品中唯有二十。</s>
    <s id="67:6">餘四煩惱及隨煩惱相應品中有二十一。</s>
  </p>
  <p id="68">
    <s id="68:1">若於無記有覆心品，唯有十八心所俱生，</s>
    <s id="68:2">謂十大地法，六大煩惱地法，并二不定謂尋與伺。</s>
    <s id="68:3">欲界無記有覆心者，謂與薩迦耶見及邊執見相應，此中見不增，應知如前釋。</s>
  </p>
  <p id="69">
    <s id="69:1">於餘無記無覆心品，</s>
    <s id="69:2">許唯十二心所俱生，</s>
    <s id="69:3">謂十大地法并不定尋伺。</s>
    <s id="69:4">外方諸師欲令惡作亦通無記，此相應品便有十二心所俱起。</s>
  </p>
  <p id="70">
    <s id="70:1">應知睡眠與前所說一切心品皆不相違。</s>
    <s id="70:2">通善不善無記性故，隨何品有即說此增。</s>
    <s id="70:3">謂二十二至二十三。</s>
    <s id="70:4">若二十三至二十四。不善無記如例應知。</s>
    <s id="70:5">已說欲界心所俱生諸品定量。當說上界。</s>
    <s id="70:6">頌曰：初定除不善，及惡作睡眠，中定又除尋，上兼除伺等</s>
    <s id="70:7">論曰：初靜慮中於前所說諸心所法，除唯不善惡作睡眠，餘皆具有，唯不善者，謂瞋煩惱除諂誑憍所餘忿等及無慚愧，餘皆有者，如欲界說。</s>
  </p>
  <p id="71">
    <s id="71:1">中間靜慮除前所除，又更除尋，餘皆具有。</s>
  </p>
  <p id="72">
    <s id="72:1">第二靜慮以上乃至無色界中除前所除，又除伺等。</s>
    <s id="72:2">等者顯除諂誑，餘皆如前具有。</s>
    <s id="72:3">經說：諂誑極至梵天，眾相依故，上地無有。</s>
    <s id="72:4">以大梵王處自梵眾，忽被馬勝苾芻問言：此四大種當於何位盡滅無餘？</s>
    <s id="72:5">梵王不知無餘滅位，便矯亂答，我於此梵眾是大梵，自在，作者，化者，生者，養者，是一切父，作是語已，引出眾外諂言愧謝，令還問佛。</s>
    <s id="72:6">如是已說於諸界地諸心品中心所數量。</s>
    <s id="72:7">今次當說於前所辯諸心所中少分差別。</s>
    <s id="72:8">無慚無愧愛之與敬差別云何？</s>
    <s id="72:9">頌曰：無慚愧不重，於罪不見怖，愛敬謂信慚，唯於欲色有</s>
    <s id="72:10">論曰：此中無慚無愧別者於諸功德及有德者，無敬無崇無所忌難無所隨屬說名無慚，即是恭敬所敵對法。</s>
  </p>
  <p id="73">
    <s id="73:1">為諸善士所訶厭法說名為罪。於此罪中不見怖畏說名無愧。</s>
    <s id="73:2">此中怖言，顯非愛果，能生怖故。</s>
    <s id="73:3">不見怖言欲顯何義？為見而不怖名不見怖，為不見彼怖名不見怖，若爾何失？</s>
    <s id="73:4">二俱有過，若見而不怖應顯智慧。</s>
    <s id="73:5">若不見彼怖應顯無明。</s>
    <s id="73:6">此言不顯見與不見。</s>
    <s id="73:7">何所顯耶？</s>
    <s id="73:8">此顯有法是隨煩惱，為彼二因說名無愧。</s>
    <s id="73:9">有餘師說：於所造罪自觀無恥名曰無慚。觀他無恥說名無愧。</s>
    <s id="73:10">若爾此二所觀不同，云何俱起？</s>
    <s id="73:11">不說此二一時俱起別觀自他。</s>
    <s id="73:12">然有無恥，觀自時勝說名無慚，復有無恥。</s>
    <s id="73:13">觀他時增說為無愧。</s>
    <s id="73:14">慚愧差別翻此應知。</s>
    <s id="73:15">謂翻初釋有敬有崇有所忌難有所隨屬說名為慚。</s>
    <s id="73:16">於罪見怖說名為愧。</s>
    <s id="73:17">翻第二釋於所造罪，自觀有恥說名為慚，觀他有恥說名為愧，已說無慚無愧差別。</s>
    <s id="73:18">愛敬別者。</s>
    <s id="73:19">愛謂愛樂，體即是信。</s>
    <s id="73:20">然愛有二，</s>
    <s id="73:21">一有染污，二無染污。</s>
    <s id="73:22">有染謂貪如愛妻子等。</s>
    <s id="73:23">無染謂信如愛師長等。</s>
    <s id="73:24">有信非愛謂緣苦集信。</s>
    <s id="73:25">有愛非信謂諸染污愛。</s>
    <s id="73:26">有通信愛謂緣滅道信。</s>
    <s id="73:27">有非信愛謂前三相。</s>
    <s id="73:28">【+A3望所緣境補特伽羅，愛敬有無應作四句：有愛無敬，謂於妻子共住門人等。】</s>
    <s id="73:29">【+A4有敬無愛，謂於他師有德貴人等。】</s>
    <s id="73:30">【+A5有愛有敬，謂於自師父母伯叔等。】</s>
    <s id="73:31">【+A6無愛無敬，謂除前三相。】</s>
    <s id="73:32">有說：信者忍許有德，由此為先方生愛樂，故愛非信。</s>
  </p>
  <p id="74">
    <s id="74:1">敬謂敬重，體即是慚，如前解慚謂有敬等，有慚非敬謂緣苦集慚，有通慚敬謂</s>
    <s id="74:2">緣滅道慚。有說：敬者有所崇重，由此為先方生慚恥，故敬非慚。</s>
    <s id="74:3">【-A3望所緣境補特伽羅，愛敬有無應作四句：有愛無敬，謂於妻子共住門人等。】【-A4有敬無愛，謂於他師有德貴人等。】【-A5有愛有敬，謂於自師父母伯叔等。】【-A6無愛無敬，謂除前三相。】</s>
  </p>
  <p id="75">
    <s id="75:1">如是愛敬欲色界有，無色界無。</s>
    <s id="75:2">豈不信慚大善地法無色亦有？</s>
    <s id="75:3">愛敬有二，</s>
    <s id="75:4">謂緣於法補特伽羅，</s>
    <s id="75:5">緣法愛敬通三界有。</s>
    <s id="75:6">此中意說緣補特伽羅者，故欲色有，無色界無。如是已說愛敬差別。</s>
    <s id="75:7">尋伺慢憍差別云何？</s>
    <s id="75:8">頌曰：</s>
    <s id="75:9">尋伺心麁細，</s>
    <s id="75:10">慢對他心舉，憍由染自法，心高無所顧</s>
    <s id="75:11">論曰：</s>
    <s id="75:12">尋伺別者，謂心麁細，</s>
    <s id="75:13">心之麁性名尋，</s>
    <s id="75:14">心麁細性名伺。</s>
    <s id="75:15">云何此二一心相應？</s>
    <s id="75:16">有作是釋：如冷水上浮以熟酥上烈日光之所照觸，酥因水日非釋非凝。</s>
    <s id="75:17">如是一心有尋有伺，心由尋伺不偏細麁，故於一心俱有作用。</s>
    <s id="75:18">若爾尋伺是麁細因，非麁細體，如水日光是凝釋曰體非凝釋。</s>
    <s id="75:19">又麁細性相待而立，界地品別上下相形，乃至有頂應有尋伺。</s>
    <s id="75:20">又麁細性無別體類，不可依之以別尋伺。</s>
    <s id="75:21">復有釋言：尋伺二法是語言行，故契經言：要有尋伺方有語言，非無尋伺此語言行。</s>
    <s id="75:22">麁者名尋，</s>
    <s id="75:23">細者名伺。</s>
    <s id="75:24">於一心內別法是麁別法是細，於理何違？</s>
    <s id="75:25">若有別體類理實無違。</s>
    <s id="75:26">然無別體類故成違理，一體類中無容上下俱時起故，若言體類亦有差別。</s>
    <s id="75:27">應說體類別相云何？此二體類別相難說，但由上下顯其別相。</s>
    <s id="75:28">非由上下能顯別相，</s>
    <s id="75:29">一一類中有上下故。</s>
    <s id="75:30">由是應知，尋伺二法定不可執一心相應。</s>
    <s id="75:31">若爾云何契經中說於初靜慮具足五支？</s>
    <s id="75:32">具五支言，就一地說非一剎那故無有過。</s>
    <s id="75:33">如是已說尋伺差別。</s>
    <s id="75:34">慢憍別者，</s>
  </p>
  <p id="76">
    <s id="76:1">慢謂對他心自舉性，稱量自他德類差別，心自舉恃[夌*欠]蔑於他故名為慢。</s>
    <s id="76:2">憍謂染著自法為先，令心傲逸無所顧性。</s>
    <s id="76:3">有餘師說：如因酒生欣舉差別說名為醉，如是貪生欣舉差別說名為憍，是謂慢憍差別之相。</s>
    <s id="76:4">如是已說諸心心所品類不同俱生異相。</s>
    <s id="76:5">然心心所於契經中隨義建立種種名想，今當辯此名義差別。</s>
    <s id="76:6">頌曰：心意識體一，心心所有依，有緣有行相，相應義有五</s>
    <s id="76:7">論曰：集起故名心，思量故名意，了別故名識。</s>
    <s id="76:8">復有釋言：淨不淨界種種差別故名為心，即此為他作所依止故名為意，作能依止故名為識。故心意識三名所詮，義雖有異而體是一。</s>
    <s id="76:9">如心意識三名所詮義異體一。</s>
  </p>
  <p id="77">
    <s id="77:1">諸心心所名有所依所緣行相相應亦爾。名義雖殊而體是一。謂心心所皆名有所依託所依根故。</s>
    <s id="77:2">或名有所緣取所緣境故。</s>
    <s id="77:3">或名有行相即於所緣品類差別等起行相故。</s>
    <s id="77:4">或名相應等和合故。</s>
    <s id="77:5">依何義故名等和合？</s>
    <s id="77:6">有五義故。</s>
    <s id="77:7">謂心心所五義平等故說相應，所依所緣行相時事皆平等故。</s>
    <s id="77:8">事平等者，一相應中如心體一，諸心所法各各亦爾。</s>
    <s id="77:9">已說心心所廣分別義。心不相應行何者是耶？</s>
    <s id="77:10">頌曰：</s>
    <s id="77:11">心不相應行，</s>
    <s id="77:12">得非得同分，</s>
    <s id="77:13">無想二定命，</s>
    <s id="77:14">相名身等類</s>
    <s id="77:15">論曰：如是諸法心不相應非色等性，行蘊所攝，是故名心不相應行。</s>
    <s id="77:16">於中且辯得非得相。</s>
    <s id="77:17">頌曰：得謂獲成就，</s>
    <s id="77:18">非得此相違，得非得唯於，自相續二滅</s>
    <s id="77:19">論曰：</s>
    <s id="77:20">得有二種，</s>
    <s id="77:21">一者未得已失今獲，</s>
    <s id="77:22">二者得已不失成就。</s>
    <s id="77:23">應知非得與此相違。</s>
    <s id="77:24">於何法中有得非得？</s>
  </p>
  <p id="78">
    <s id="78:1">於自相續及二滅中，謂有為法若有墮在自相續中有得非得，非他相續，無有成就他身法故。</s>
    <s id="78:2">非非相續，</s>
    <s id="78:3">無有成就非情法故。</s>
    <s id="78:4">且有為法決定如是。</s>
    <s id="78:5">無為法中唯於二滅有得非得，</s>
  </p>
  <p id="79">
    <s id="79:1">一切有情無不成就非擇滅者。</s>
    <s id="79:2">故對法中傳說：如是誰成無漏法？</s>
    <s id="79:3">謂一切有情。</s>
    <s id="79:4">除初剎那具縛聖者及餘一切具縛異生，諸餘有情皆成擇滅。</s>
    <s id="79:5">決定無有成鄰虛空，故鄰虛空不言有得，以得無故非得亦無。宗明得非得相翻而立故。諸有得者亦有非得，義准可知，故不別釋。</s>
    <s id="79:6">何緣知有別物名得？</s>
    <s id="79:7">契經說故，如契經言：聖者於彼十無學法以生以得以成就故，已斷五支，乃至廣說。</s>
    <s id="79:8">若爾非情及他相續亦應成就。</s>
    <s id="79:9">所以者何？</s>
    <s id="79:10">契經說故，如契經說：苾芻當知，有轉輪王成就七寶，乃至廣說。</s>
    <s id="79:11">此中自在說名成就，謂轉輪王於彼七寶有自在力，隨樂轉故。</s>
    <s id="79:12">此既自在說名成就，餘復何因知有別物。</s>
    <s id="79:13">許有別物有何非理？</s>
    <s id="79:14">如是非理，謂所執得無體可知，如色聲等或貪瞋等。</s>
    <s id="79:15">無用可知如眼耳等，故無容有別物名得，執有別物是為非理。</s>
    <s id="79:16">若謂此得亦有作用，謂作所得諸法生因，是則無為應無有得。</s>
    <s id="79:17">又所得法未得已捨界地轉易及離染故，彼現無得，當云何生？</s>
    <s id="79:18">若俱生得為生因者，生與生生復何所作？</s>
    <s id="79:19">又非情法應定不生，又具縛者，下中上品煩惱現起差別應無，得無別故。</s>
    <s id="79:20">若由餘因有差別者，即應由彼諸法得生。得復何用？</s>
    <s id="79:21">故彼所言得有作用，謂作所得諸法生因，理不成立。</s>
    <s id="79:22">誰言此得作法生因？</s>
    <s id="79:23">若爾此得有何作用？謂於差別為建立因。</s>
    <s id="79:24">所以者何？若無有得，異生聖者起世俗心，應無異生及諸聖者建立差別。</s>
    <s id="79:25">豈不煩惱已斷未斷有差別故，應有差別。</s>
    <s id="79:26">若執無得，如何可說，煩惱已斷及與未斷？</s>
    <s id="79:27">許有得者斷未斷成，由煩惱得離未離故。</s>
    <s id="79:28">此由所依有差別故，煩惱已斷未斷義成。</s>
    <s id="79:29">謂諸聖者見修道力，令所依身轉變異本，於彼二道所斷惑中無復功能令其現起。</s>
    <s id="79:30">猶如種子火所焚燒轉變異前無能生用，如是聖者所依身中無生惑能名煩惱斷，</s>
    <s id="79:31">或世間道損所依中煩惱種子亦名為斷。</s>
    <s id="79:32">與上相違名為未斷。諸未斷者說名成就，諸已斷者名不成就。如是二種但假非實。</s>
    <s id="79:33">善法有二，一者不由功力修得，二者要由功力修得，即名生得及加行得。</s>
    <s id="79:34">不由功力而修得者，若所依中種未被損名為成就。</s>
    <s id="79:35">若所依中種已被損名不成就。</s>
    <s id="79:36">謂斷善者由邪見力損所依中善根種子，應知名斷。</s>
    <s id="79:37">非所依中善根種子畢竟被害說名為斷。</s>
    <s id="79:38">要由功力而修得者，若所依中彼法已起生彼功力自在無損說名成就，與此相違名不成就。</s>
    <s id="79:39">如是二種亦假非實，故所依中唯有種子未拔未損增長自在，於如是位立成就名，無有別物。</s>
    <s id="79:40">此中何法名為種子？</s>
    <s id="79:41">謂名與色於生自果，所有展轉鄰近功能，此由相續轉變差別。</s>
    <s id="79:42">何名轉變？</s>
    <s id="79:43">謂相續中前後異性。</s>
    <s id="79:44">何名相續？</s>
    <s id="79:45">謂因果性三世諸行。</s>
    <s id="79:46">何名差別？謂有無間生果功能，然有處說，若成就貪便不能修四念住者，彼說：既著貪煩惱者不能厭捨故名成就。</s>
    <s id="79:47">由隨耽著貪愛時分，於四念住必不能修。</s>
    <s id="79:48">如是成就遍一切種唯假非實，唯遮於此名不成就，亦假非實。</s>
    <s id="79:49">毘婆沙師說：此二種皆有別物實而非假。如是二途皆為善說。</s>
    <s id="79:50">所以者何？</s>
    <s id="79:51">不違理故，我所宗故。</s>
    <s id="79:52">已辯自性，差別云何？且應辯得。</s>
    <s id="79:53">頌曰：三世法各三，善等唯善等，有繫自界得，無繫得通四，非學無學三，非所斷二種</s>
    <s id="79:54">論曰：三世法得各有三種，謂過去法有過去得，有未來得，有現在得。</s>
    <s id="79:55">如是未來及現在法各有三得。</s>
  </p>
  <p id="80">
    <s id="80:1">又善等法得唯善等，謂善不善及無記法，如其次第有善不善無記三得。</s>
  </p>
  <p id="81">
    <s id="81:1">又有繫法得唯自界。</s>
    <s id="81:2">謂欲色界無色界法如其次第唯有欲色無色三得。</s>
  </p>
  <p id="82">
    <s id="82:1">若無繫法得通四種，謂無漏法，總而言之得有四種，即三界得及無漏得。</s>
    <s id="82:2">別分別者，非擇滅得通三界繫。</s>
    <s id="82:3">若擇滅得色無色繫及與無漏。</s>
    <s id="82:4">道諦得唯無漏故。</s>
    <s id="82:5">無繫法得有四種，</s>
    <s id="82:6">又有學法得唯有學，</s>
    <s id="82:7">若無學法得唯無學，</s>
    <s id="82:8">非學非無學得有差別。</s>
  </p>
  <p id="83">
    <s id="83:1">謂此法得總說有三，別分別者一切有漏及三無為。</s>
    <s id="83:2">皆名非學非無學法。</s>
    <s id="83:3">且有漏法唯有非學非無學得，非擇滅得及非聖道所引擇滅得亦如是。</s>
    <s id="83:4">若有學道所引擇滅得即有學，</s>
    <s id="83:5">若無學道所引擇滅得即無學。</s>
    <s id="83:6">又見修所斷法如其次第有見修所斷得。</s>
    <s id="83:7">非所斷法得有差別。</s>
  </p>
  <p id="84">
    <s id="84:1">謂此法得總說有二，別分別者諸無漏法名非所斷，非擇滅得唯修所斷，若非聖道所引擇滅得亦如是。</s>
    <s id="84:2">聖道所引擇滅之得及道諦得皆非所斷。</s>
    <s id="84:3">前雖總說三世法各三，今應簡別其中差別相。</s>
    <s id="84:4">頌曰：無記得俱起，除二通變化，有覆色亦俱，欲色無前起</s>
    <s id="84:5">論曰：無覆無記得唯俱起，無前後生，勢力劣故。</s>
    <s id="84:6">法若過去得亦過去，</s>
    <s id="84:7">法若未來得亦未來，</s>
    <s id="84:8">法若現在得亦現在。</s>
    <s id="84:9">一切無覆無記法得皆如是耶？</s>
  </p>
  <p id="85">
    <s id="85:1">不爾，云何？除眼耳通及能變化，謂眼耳通慧及能變化心勢力強故。</s>
    <s id="85:2">加行差別所成辦故，雖是無覆無記性收，而有前後及俱起得。</s>
    <s id="85:3">若工巧處及威儀路極數習者得亦許爾。</s>
    <s id="85:4">唯有無覆無記法得但俱起耶？</s>
    <s id="85:5">有覆無記色得亦爾。</s>
    <s id="85:6">謂諸有覆無記表色得亦如前，但有俱起。</s>
    <s id="85:7">雖有上品而亦不能發無表故勢力微劣。由此定無法前後得。</s>
    <s id="85:8">如無記法得有別異，善不善得亦有異耶？</s>
    <s id="85:9">亦有。云何？</s>
  </p>
  <p id="86">
    <s id="86:1">謂欲界繫善不善色得無前起，</s>
    <s id="86:2">唯有俱生及後起得。</s>
    <s id="86:3">非得如得亦有如上品類別耶？</s>
    <s id="86:4">不爾。</s>
    <s id="86:5">云何？</s>
    <s id="86:6">頌曰：非得淨無記，去來世各三，三界不繫三，許聖道非得，說名異生性，得法易地捨</s>
    <s id="86:7">論曰：性差別者，一切非得皆唯無覆無記性攝。</s>
    <s id="86:8">世差別者。</s>
  </p>
  <p id="87">
    <s id="87:1">過去未來各有三種。謂現在法決定無有現在非得。</s>
    <s id="87:2">唯有過去未來非得，過去未來一一各有三世非得。</s>
  </p>
  <p id="88">
    <s id="88:1">界差別者，三界繫法及不繫法各三非得，謂欲界繫法有三界非得。</s>
    <s id="88:2">色無色界繫及不繫亦爾。</s>
    <s id="88:3">定無非得是無漏者。所以者何？</s>
    <s id="88:4">由許聖道非得說名異生性故。</s>
    <s id="88:5">如本論言：云何異生性？</s>
    <s id="88:6">謂不獲聖法。不獲即是非得異名，非說異生性是無漏應理。</s>
    <s id="88:7">不獲何聖法名異生性，謂不獲一切，不別說故。</s>
    <s id="88:8">此不獲言表離於獲，若異此者，諸佛世尊亦不成就聲聞獨覺種性聖法，應名異生。</s>
    <s id="88:9">若爾彼論應說純言，不要須說，此一句中含純義故，如說此類食水食風。</s>
    <s id="88:10">有說：不獲苦法智忍及俱生法名異生性。</s>
    <s id="88:11">不可難言道類智時捨此法故應成非聖，前已永害彼非得故。</s>
    <s id="88:12">若爾此性既通三乘，不獲何等名異生性？</s>
    <s id="88:13">此亦應言不獲一切。</s>
    <s id="88:14">若爾此應同前有難。</s>
    <s id="88:15">此難復應如前通釋。</s>
    <s id="88:16">若爾重說唐捐其功，如經部師所說為善。</s>
    <s id="88:17">經部所說其義云何？</s>
    <s id="88:18">謂曾未生聖法相續分位差別名異生性。</s>
    <s id="88:19">如是非得何時當捨？</s>
    <s id="88:20">此法非得得此法時或轉易地捨此非得。</s>
  </p>
  <p id="89">
    <s id="89:1">如聖道非得說名異生性，得此聖道時或易地便捨，餘法非得，類此應思。</s>
    <s id="89:2">若非得得斷，非得非得生，如是名為捨於非得。</s>
    <s id="89:3">得與非得，豈復有餘得與非得，</s>
    <s id="89:4">應言此二各復有餘得及非得。</s>
    <s id="89:5">若爾豈不有無窮過，無無窮過，許得展轉更相成故。</s>
    <s id="89:6">以法生時并其自體三法俱起，第一本法，第二法得，第三得得。</s>
    <s id="89:7">謂相續中法得起故成就本法及與得得。</s>
    <s id="89:8">得得起故，成就法得，是故此中無無窮過。</s>
    <s id="89:9">如是若善若染污法，一一自體初生起時并其自體三法俱起。</s>
    <s id="89:10">第二剎那六法俱起，謂三法得及三得得。</s>
    <s id="89:11">第三剎那十八俱起，謂於第一第二剎那所生諸法有九法得及九得得。</s>
    <s id="89:12">如是諸得後後轉增，一切過去未來煩惱及隨煩惱并生得善剎那剎那相應俱有無始無終生死輪轉有無邊得，且一有情生死相續剎那剎那起無邊得，如是一切有情相續一一各別，剎那剎那無量無邊諸得俱起。</s>
    <s id="89:13">如是諸得極多集會，無對礙故互相容受。</s>
    <s id="89:14">若不爾者，一有情鄰虛空不容，況第二等。</s>
    <s id="89:15">分別根品第二之三</s>
    <s id="89:16">如是已辯得非得相，同分者何？</s>
    <s id="89:17">頌曰：同分有情等</s>
    <s id="89:18">論曰：有別實物名為同分，謂諸有情展轉類等，</s>
    <s id="89:19">本論說此名眾同分。</s>
    <s id="89:20">此復二種，一無差別，二有差別，</s>
    <s id="89:21">無差別者，謂諸有情有情同分，一切有情各等有故。</s>
    <s id="89:22">有差別者，謂諸有情界地趣生種姓男女近事苾芻學無學等各別同分，一類有情各等有故。</s>
    <s id="89:23">復有法同分，謂隨蘊處界。</s>
    <s id="89:24">若無實物無差別相名同分者，展轉差別諸有情中，有情有情等無差別，覺及施設不應得有，如是蘊等等無差別覺及施設如理應知。</s>
    <s id="89:25">頗有死生不捨不得有情同分。</s>
    <s id="89:26">應作四句：第一句者，謂是處死還生是處。</s>
    <s id="89:27">第二句者，謂入正性離生位時，捨異生同分，得聖者同分。</s>
    <s id="89:28">第三句者，謂是趣死生餘趣等，</s>
    <s id="89:29">第四句者，謂除前相。</s>
    <s id="89:30">若別有實物名異生同分，何用別立異生性耶，非異人同分別有人性故。</s>
    <s id="89:31">又非世間現見同分，以非色故亦非覺慧所能了別無別用故，世雖不了有情同分，而於有情謂無差別。</s>
  </p>
  <p id="90">
    <s id="90:1">諸穀麥豆金鐵菴羅半娜婆等，亦有自類互相似故。</s>
    <s id="90:2">又諸同分展轉差別，如何於彼更無同分，而起無別覺施設耶？</s>
    <s id="90:3">又應顯成勝論所執，彼宗執有總同句義。於一切法總同言智由此發生。</s>
    <s id="90:4">彼復執有同異句義，於異品類同異言智由此發生。</s>
    <s id="90:5">毘婆沙師作如是說：彼執與此義類不同，以說一物於多轉故，又縱於彼若顯不顯，然此同分必有實物，契經說故。</s>
    <s id="90:6">如世尊言：若還來此得人同分，乃至廣說，雖有是說而不說言別有實物名為同分。</s>
    <s id="90:7">若爾所說同分是何？</s>
    <s id="90:8">即如是類諸行生時，於中假立人同分等，如諸穀麥豆等同分。</s>
    <s id="90:9">此非善說，違我宗故。</s>
    <s id="90:10">已辯同分。無想者何？</s>
    <s id="90:11">頌曰：無想無想中，心心所法滅，異熟居廣果</s>
    <s id="90:12">論曰：若生無想有情天中，有法能令心心所滅名為無想，是實有物。</s>
    <s id="90:13">能遮未來心心所法令暫不起如堰江河。</s>
    <s id="90:14">此法一向是異熟果。</s>
    <s id="90:15">誰之異熟？</s>
    <s id="90:16">謂無想定。</s>
    <s id="90:17">無想有情居在何處？</s>
  </p>
  <p id="91">
    <s id="91:1">居在廣果，謂廣果天中有高勝處如中間靜慮名無想天。</s>
    <s id="91:2">彼為恒無想為亦有想耶？</s>
    <s id="91:3">生死位中多時有想，言無想者，由彼有情中間長時想不起故，如契經說：彼諸有情由想起故從彼處沒。</s>
    <s id="91:4">然彼有情如久睡覺，還起於想，從彼沒已必生欲界，非餘處所。</s>
    <s id="91:5">先修定行勢力盡故，於彼不能更修定故，如箭射空力盡便墮。</s>
    <s id="91:6">若諸有情應生彼處必有欲界順後受業。如應生彼北俱盧洲必定應有生天之業。</s>
    <s id="91:7">已辯無想。二定者何？</s>
    <s id="91:8">謂無想定及滅盡定。</s>
    <s id="91:9">初無想定其相云何？</s>
  </p>
  <p id="92">
    <s id="92:1">頌曰：如是無想定，後靜慮求脫，善唯順生受，非聖得一世</s>
    <s id="92:2">論曰：如前所說有法能令心心所滅名為無想。</s>
    <s id="92:3">如是復有別法能令心心所滅名無想定，無想者定名無想定，或定無想名無想定。</s>
    <s id="92:4">說如是聲，唯顯此定滅心心所與無想同。</s>
    <s id="92:5">此在何地？</s>
    <s id="92:6">謂後靜慮。</s>
    <s id="92:7">即在第四靜慮非餘。</s>
    <s id="92:8">修無想定為何所求？</s>
    <s id="92:9">謂求解脫。</s>
    <s id="92:10">彼執無想是真解脫，為求證彼修無想定。</s>
    <s id="92:11">前說無想是異熟故，無記性攝，不說自成。</s>
  </p>
  <p id="93">
    <s id="93:1">今無想定一向是善，此是善故，能招無想有情天中五蘊異熟。</s>
    <s id="93:2">既是善性為順何受？</s>
  </p>
  <p id="94">
    <s id="94:1">唯順生受，非順現後及不定受。</s>
    <s id="94:2">若起此定後雖退失，傳說現身必還能起，當生無想有情天中。</s>
    <s id="94:3">故得此定必不能入正性離生。</s>
    <s id="94:4">又許此定唯異生得。</s>
    <s id="94:5">非諸聖者。</s>
    <s id="94:6">以諸聖者於無想定如見深坑不樂入故，要執無想為真解脫，起出離想而修此定，一切聖者不執有漏為真解脫及真出離故，於此定必不修行。</s>
    <s id="94:7">若諸聖者修得第四靜慮定時，為如靜慮亦得去來無想定不？</s>
    <s id="94:8">餘亦不得，所以者何？</s>
    <s id="94:9">彼雖曾習以無心故，要大加行方便修得。</s>
  </p>
  <p id="95">
    <s id="95:1">故初得時唯得一世。謂得現在，如初受得別解脫戒。</s>
    <s id="95:2">得此定已，第二念等乃至未捨，亦成過去。</s>
    <s id="95:3">以無心故，無未來修。</s>
    <s id="95:4">次滅盡定其云何？</s>
    <s id="95:5">頌曰：滅盡定亦然，為靜住有頂，善二受不定，聖由加行得，成佛得非前，三十四念故</s>
    <s id="95:6">論曰：如無想定滅定亦然，此亦然聲為例何義？</s>
    <s id="95:7">例無想定心心所滅，如說復有別法能令心心所滅名無想定，如是復有別法能令心心所滅名滅盡定。</s>
    <s id="95:8">如是二定差別相者，前無想定為求解脫，以出離想作意為先。</s>
  </p>
  <p id="96">
    <s id="96:1">此滅盡定為求靜住，以止息想作意為先。</s>
    <s id="96:2">前無想定在後靜慮。</s>
  </p>
  <p id="97">
    <s id="97:1">此滅盡定唯在有頂，即是非想非非想處。</s>
  </p>
  <p id="98">
    <s id="98:1">此同前定性唯是善非無記染。</s>
    <s id="98:2">善等起故。</s>
  </p>
  <p id="99">
    <s id="99:1">前無想定唯順生受，此滅盡定通順生後及不定受，謂約異熟有順生受，或順後受。</s>
    <s id="99:2">或不定受。</s>
    <s id="99:3">或全不受，謂若於下得般涅槃。</s>
    <s id="99:4">此定所招何地幾蘊？唯招有頂四蘊異熟。</s>
  </p>
  <p id="100">
    <s id="100:1">前無想定唯異生得，此滅盡定唯聖者得，非異生能起，怖畏斷滅故，唯聖道力所能起故。</s>
    <s id="100:2">現法涅槃勝解入故。</s>
    <s id="100:3">此亦如前，非離染得。</s>
    <s id="100:4">由何而得？</s>
    <s id="100:5">由加行得。</s>
    <s id="100:6">要由加行方證得故。又初得時唯得現在，不得過去不修未來，要由心力方能修故。第二念等乃至未捨亦成過去。</s>
    <s id="100:7">世尊亦以加行得耶？</s>
    <s id="100:8">不爾。</s>
    <s id="100:9">云何？</s>
    <s id="100:10">成佛時得。</s>
    <s id="100:11">謂佛世尊盡智時得。</s>
    <s id="100:12">佛無一德由加行得。</s>
    <s id="100:13">暫起欲樂現在前時，一切圓德隨樂而起故。佛眾德皆離染得。</s>
    <s id="100:14">世尊曾未起滅盡定，得盡智時云何得成俱分解脫？</s>
    <s id="100:15">於起滅定得自在故，如已起者，成俱解脫。</s>
    <s id="100:16">西方師說：菩薩學位先起此定後得菩提。</s>
    <s id="100:17">云何此中不許彼說？</s>
    <s id="100:18">若許彼說便順尊者鄔波毱多理目足論，如彼論說：當言如來先起滅定後生盡智。</s>
  </p>
  <p id="101">
    <s id="101:1">迦濕彌羅國毘婆沙師說：非前起滅定後方生盡智。</s>
    <s id="101:2">所以者何？</s>
  </p>
  <p id="102">
    <s id="102:1">傳說：菩薩三十四念得菩提故。</s>
    <s id="102:2">諦現觀中有十六念。</s>
    <s id="102:3">離有頂貪有十八念：謂斷有頂九品煩惱起九無間九解脫道，如是十八。</s>
    <s id="102:4">足前十六成三十四。</s>
    <s id="102:5">一切菩薩決定先於無所有處，已得離貪方入見道，不復須斷下地煩惱。</s>
    <s id="102:6">於此中間無容得起不同類心，故諸菩薩學位不應起滅盡定。外國諸師作如是說。</s>
    <s id="102:7">若中間起不同類心，斯有何過？</s>
    <s id="102:8">若爾便有越期心過，然諸菩薩不越期心。</s>
    <s id="102:9">理實菩薩不越期心，然非不越無漏聖道。</s>
    <s id="102:10">若爾期心如何不越？</s>
    <s id="102:11">謂我未得諸漏永盡，終不解斯結加趺坐，決定不越如是期心，唯於一坐時諸事究竟故。</s>
    <s id="102:12">前說為善我所宗故。</s>
    <s id="102:13">雖已說二定有多同異相而於其中復有同異。</s>
    <s id="102:14">頌曰：二定依欲色，滅定初人中</s>
    <s id="102:15">論曰：言二定者，謂無想定及滅盡定，此二俱依欲色二界而得現起。</s>
    <s id="102:16">若有不許亦依色界起無想定，便違此文，謂本論言：或有是色有此有非五行，</s>
    <s id="102:17">謂色纏有情或生有想天住不同類心，若入無想定，若入滅盡定，或生無想天已得入無想。是謂是色有。此有非五行，由此證知。</s>
    <s id="102:18">如是二定俱依欲色而得現起，是名同相。</s>
    <s id="102:19">言異相者，謂無想定欲色二界皆得初起。</s>
  </p>
  <p id="103">
    <s id="103:1">滅定初起唯在人中，此在人中初修起已由退為先方生色界。</s>
    <s id="103:2">依色界身後復修起，此滅盡定亦有退耶？</s>
    <s id="103:3">應言亦有。</s>
    <s id="103:4">若不爾者即便違害鄔陀夷經，經言：「具壽！有諸苾芻先於此處具淨尸羅。具三摩地。具般羅若。能數入出滅受想定，斯有是處，應如實知。</s>
    <s id="103:5">彼於現法或臨終位，不能勤修令解滿足，從此身壞超段食天，隨受一處意成天身。</s>
    <s id="103:6">於彼生已復數入出滅受想定亦有是處，應如實知。」</s>
    <s id="103:7">此意成天身，佛說是色界。</s>
    <s id="103:8">滅受想定唯在有頂，若得此定必無退者，如何得往色界受生？</s>
    <s id="103:9">有餘部執第四靜慮亦有滅定，依彼所執滅定無退，此義亦成。</s>
    <s id="103:10">第四靜慮有滅盡定義必不成。</s>
    <s id="103:11">所以者何？</s>
    <s id="103:12">九次第定契經說故。</s>
    <s id="103:13">此若必然如何得有超越定義？</s>
    <s id="103:14">此定次第依初學說，得自在時隨樂超入。</s>
    <s id="103:15">如是二定有多種異，謂地有異，</s>
    <s id="103:16">第四靜慮有頂地故。</s>
    <s id="103:17">加行有異，出離止息想作意為先故。</s>
    <s id="103:18">相續有異，異生聖者相續起故。</s>
    <s id="103:19">異熟有異，無想有頂異熟果故。</s>
    <s id="103:20">順受有異，順定不定生二受故。</s>
    <s id="103:21">初起有異，二界人中最初起故。</s>
    <s id="103:22">二定總以心心所滅為其自性，何緣但說名為無想滅受想耶？</s>
    <s id="103:23">二定加行中唯厭逆此故，如亦知受等唯名他心智。</s>
    <s id="103:24">今二定中心久時斷，如何於後心復得生？</s>
    <s id="103:25">毘婆沙師許過去有前心為後等無間緣。</s>
    <s id="103:26">有餘師言：如生無色色久時斷，如何於後色復得生？</s>
    <s id="103:27">彼生定應由心非色。</s>
    <s id="103:28">如是出定心亦應然，由有根身非由心起。</s>
    <s id="103:29">故彼先代諸軌範師咸言：二法互為種子，二法者，謂心有根身。</s>
    <s id="103:30">尊者世友問論中說：若執滅定全無有心可有此過，我說滅定猶有細心故無此失。</s>
    <s id="103:31">尊者妙音說：此非理。所以者何？若此定中猶有識者三和合故必應有觸，由觸為緣應有受想。如世尊說：意及法為緣生於意識，三和合觸俱起受想思。</s>
    <s id="103:32">則此定中受想等法亦應不滅。</s>
    <s id="103:33">若謂如經說受緣愛，然阿羅漢雖有諸受而不生愛，觸亦應爾，非一切觸皆受等緣。</s>
    <s id="103:34">此例不然，有差別故，經自簡言：若無明觸所生諸受為緣生愛，曾無有處簡觸生受故有差別。</s>
    <s id="103:35">由此道理，毘婆沙師說：滅定中諸心皆滅。</s>
    <s id="103:36">若都無心如何名定？</s>
    <s id="103:37">此令大種平等行故說名為定，或由心力平等至此故名為定。</s>
    <s id="103:38">如是二定為是實有？為是假有？</s>
    <s id="103:39">應言實有，能遮礙心令不生故。</s>
    <s id="103:40">有說：此證理不應然，由前定心能遮礙故。</s>
    <s id="103:41">謂前定心與所餘心相違而起，由此起故，唯令餘心暫時不轉，此能引發違心所依令相續故，唯不轉位假立為定。</s>
    <s id="103:42">無別實體，此唯不轉分位假定，入前出後兩位皆無，故假說此是有為攝。</s>
    <s id="103:43">或即所依由定心引令如是起，假立為定。</s>
    <s id="103:44">應知無想亦復如是，謂由前心與所餘心，相違而起，由此起故，唯令餘心暫時不轉，唯不轉位假立無想。</s>
    <s id="103:45">餘說如前，此非善說違我宗故。</s>
    <s id="103:46">已辯二定。</s>
    <s id="103:47">命根者何？</s>
    <s id="103:48">頌曰：命根體即壽，能持煖及識</s>
    <s id="103:49">論曰：命體即壽，故對法言：云何命根？</s>
    <s id="103:50">謂三界壽，此復未了。何法名壽？</s>
    <s id="103:51">謂有別法能持煖識說名為壽。</s>
    <s id="103:52">故世尊言：</s>
    <s id="103:53">壽煖及與識</s>
    <s id="103:54">三法捨身時</s>
    <s id="103:55">所捨身僵仆</s>
    <s id="103:56">如木無思覺</s>
    <s id="103:57">故有別法，能持煖識相續住因說名為壽。</s>
    <s id="103:58">若爾此壽何法能持？</s>
    <s id="103:59">即煖及識還持此壽。</s>
    <s id="103:60">若爾三法更互相持，相續轉故，何法先滅，由此滅故餘二隨滅，是則此三應常無謝。</s>
    <s id="103:61">既爾此壽應業能持，隨業所引相續轉故。</s>
    <s id="103:62">若爾何緣不許唯業，能持煖識而須壽耶？</s>
    <s id="103:63">理不應然。勿一切識從始至終恒異熟故。</s>
    <s id="103:64">既爾應言業能持煖，煖復持識，何須此壽。</s>
    <s id="103:65">如是識在無色界中應無能持，彼無煖故，應言彼識業為能持。</s>
    <s id="103:66">豈得隨情數為轉計，或說此識唯煖能持，或復說言唯業持識，又前已說。</s>
    <s id="103:67">前說者何？</s>
    <s id="103:68">謂前說言：勿一切識從始至終皆是異熟。</s>
    <s id="103:69">是故定應許有別法，能持煖識說名為壽，今亦不言全無壽體，但說壽體非別實物。</s>
    <s id="103:70">若爾何法說名壽體？</s>
    <s id="103:71">謂三界業所引同分住時勢分說為壽體。</s>
    <s id="103:72">由三界業所引同分住時勢分相續決定隨應住時，爾所時住故，此勢分說為壽體。</s>
    <s id="103:73">如穀種等所引乃至熟時勢分，又如放箭所引乃至住時勢分。</s>
    <s id="103:74">有謂有行是德差別依箭等生。</s>
    <s id="103:75">由彼力故，乃至未墮恒行不息，彼體一故，無障礙故，往趣餘方急緩至時分位差別應不得有，又應畢竟無墮落時。</s>
    <s id="103:76">若謂由風所障礙故，應初即墮或無墮時，能障礙風無差別故。</s>
    <s id="103:77">有別實物能持煖識名為壽體，是說為善。</s>
    <s id="103:78">為壽盡故死為更有餘因？</s>
    <s id="103:79">施設論說：有壽盡故死，非福盡故死，廣作四句：</s>
    <s id="103:80">第一句者，感壽異熟業力盡故。</s>
    <s id="103:81">第二句者，感富樂果業力盡故。</s>
    <s id="103:82">第三句者，能感二種業俱盡故。</s>
    <s id="103:83">第四句者，不能避脫抂橫緣故，</s>
    <s id="103:84">又亦應言捨壽行故。</s>
    <s id="103:85">壽盡位中福盡於死無復功能，故俱盡時有死說為俱盡故死。</s>
    <s id="103:86">發智論說：此壽當言隨相續轉，為復當言一起便住。</s>
    <s id="103:87">欲纏有情不入無想定不入滅盡定，當言此壽隨相續轉。</s>
    <s id="103:88">若入無想定若入滅盡定及色無色纏一切有情，當言此壽一起便住，彼言何義？</s>
    <s id="103:89">若所依身可損害故壽隨損害，是名第一隨相續轉。</s>
    <s id="103:90">若所依身不可損害如起而住，是名第二一起便住。</s>
    <s id="103:91">迦濕彌羅國毘婆沙師言：初顯有障，後顯無障，由此決定有非時死。</s>
    <s id="103:92">故契經說：有四得自體，謂有得自體唯可自害非可他害，廣作四句。</s>
    <s id="103:93">唯可自害非他害者，謂生欲界戲忘念天意憤恚天。</s>
    <s id="103:94">彼由發起增上喜怒，是故於彼殞沒非餘。</s>
    <s id="103:95">又應說諸佛自般涅槃故。</s>
    <s id="103:96">唯可他害非自害者，謂處胎卵諸有情類。</s>
    <s id="103:97">俱可害者，謂餘多分欲界有情。</s>
    <s id="103:98">俱非害者，謂在中有色無色界一切有情，</s>
    <s id="103:99">及在欲界一分有情，如那落迦北俱盧洲，</s>
    <s id="103:100">正住見道慈定滅定，及無想定，</s>
    <s id="103:101">王仙佛使，佛所記別，</s>
    <s id="103:102">達弭羅嗢怛羅，殑耆羅長者子耶舍鳩磨羅時婆，</s>
    <s id="103:103">最後身菩薩，及此菩薩母懷菩薩胎時，</s>
    <s id="103:104">一切轉輪王，及此輪王母懷輪王胎時。</s>
    <s id="103:105">若爾何故契經中言：「大德何等有情所得自體非可自害非可他害？</s>
    <s id="103:106">舍利子！謂在非想非非想處受生有情」？</s>
    <s id="103:107">傳說：所餘無色靜慮所得自體，可為自地聖道所害。</s>
    <s id="103:108">亦上他地近分所害，有頂自上二害俱無，是故說為俱非可害。</s>
    <s id="103:109">豈不有頂亦為他地聖道所害應名他害？</s>
    <s id="103:110">如是應說舉後顯初，如或有處舉初顯後，或復有處舉後顯初。</s>
    <s id="103:111">云何有處舉初顯後？如契經說：如梵眾天是名第一樂生天。</s>
    <s id="103:112">云何有處舉後顯初，如契經說：如極光淨天是名第二樂生天。</s>
    <s id="103:113">彼經如聲顯譬喻義，可作是說，舉一顯餘，</s>
    <s id="103:114">喻法舉一顯同類故。</s>
    <s id="103:115">此無如聲不可例彼。</s>
    <s id="103:116">若顯喻義方得有如聲，是則如聲餘經應不有。如餘經說：有色有情身異想異，如人一分天是第一識住。</s>
    <s id="103:117">故知非喻亦有如聲。</s>
    <s id="103:118">傍論且止。</s>
    <s id="103:119">已辯命根，諸相者何？</s>
    <s id="103:120">頌曰：相謂諸有為，生住異滅性</s>
    <s id="103:121">論曰：由此四種是有為相法，</s>
    <s id="103:122">若有此應是有為。</s>
    <s id="103:123">與此相違是無為法。</s>
    <s id="103:124">此於諸法能起名生，能安名住，能衰名異，能壞名滅，性是體義。</s>
    <s id="103:125">豈不經說有三有為之有為相，</s>
    <s id="103:126">於此經中應說有四。</s>
    <s id="103:127">不說者何？</s>
    <s id="103:128">所謂住相。</s>
    <s id="103:129">然經說住異，是此異別名。</s>
    <s id="103:130">如生名起，滅名為盡，如是應知，異名住異。</s>
    <s id="103:131">若法令行三世遷流，此經說為有為之相，令諸有情生厭畏故，謂彼諸行生力所遷，令從未來流入現在。</s>
    <s id="103:132">異及滅相力所遷迫，令從現在流入過去，令其衰異及壞滅故，傳說：如有人處稠林，有三怨敵欲為損害：</s>
    <s id="103:133">一從稠林牽之令出，一衰其力，一壞命根，三相於行應知亦爾。</s>
    <s id="103:134">住於彼行攝受安立，常樂與彼不相捨離。</s>
    <s id="103:135">故不立在有為相中。</s>
    <s id="103:136">又無為法有自相住。住相濫彼故經不說。</s>
    <s id="103:137">有謂，此經說住與異總合為一名住異相。</s>
    <s id="103:138">何用如是總合說為？</s>
    <s id="103:139">住是有情所愛著處，為令厭捨與異合說，如示黑耳與吉祥俱，是故定有四有為相。</s>
    <s id="103:140">此生等相既是有為，應更別有生等四相，若更有相便致無窮，彼復有餘生等相故，</s>
    <s id="103:141">應言更有，然非無窮，所以者何？</s>
    <s id="103:142">頌曰：此有生生等，於八一有能</s>
    <s id="103:143">論曰：此謂前說四種本相，生生等者，謂四隨相，生生住住異異滅滅，諸行有為由四本相。本相有為由四隨相，</s>
    <s id="103:144">豈不本相如所相法一一應有四種隨相，此復各四展轉無窮。</s>
    <s id="103:145">無斯過失，四本四隨於八於一功能別故。</s>
  </p>
  <p id="104">
    <s id="104:1">何謂功能，謂法作用或謂士用，四種本相一一皆於八法有用。</s>
  </p>
  <p id="105">
    <s id="105:1">四種隨相一一皆於一法有用。</s>
    <s id="105:2">其義云何？</s>
    <s id="105:3">謂法生時并其自體九法俱起，自體為一相隨相八。</s>
    <s id="105:4">本相中生除其自性生餘八法。</s>
    <s id="105:5">隨相生生於九法內唯生本生，謂如雌雞有生多子有唯生一，生與生生，生八生一其力亦爾。</s>
    <s id="105:6">本相中住亦除自性住餘八法，</s>
    <s id="105:7">隨相住住於九法中唯住本住。</s>
    <s id="105:8">異及滅相隨應亦爾。是故生等相復有相，隨相唯四無無窮失。</s>
    <s id="105:9">經部師說：何緣如是分鄰虛空，</s>
    <s id="105:10">非生等相有實法體如所分別。</s>
    <s id="105:11">所以者何？無定量故，謂此諸相非如色等有定現比或至教量證體實有。</s>
    <s id="105:12">若爾何故契經中言有為之起亦可了知，盡及住異亦可了知？</s>
    <s id="105:13">天愛汝等執文迷義，</s>
    <s id="105:14">薄伽梵說義是所依。</s>
    <s id="105:15">何謂此經所說實義？</s>
    <s id="105:16">謂愚夫類無明所盲，於行相續執我我所，長夜於中而生耽著。</s>
    <s id="105:17">世尊為斷彼執著故顯行相續體是有為及緣生性，故作是說，</s>
    <s id="105:18">有三有為之有為相，非顯諸行一剎那中具有三相。</s>
    <s id="105:19">由一剎那起等三相不可知故，非不可知應立為相。</s>
    <s id="105:20">故彼契經復作是說：有為之起亦可了知，盡及住異亦可了知。</s>
    <s id="105:21">然經重說有為言者，令知此相表是有為，勿謂此相表有為有如居白鷺表水非無，亦勿謂表有為善惡如童女相表善非善。</s>
    <s id="105:22">諸行相續初起名生，終盡位中說名為滅，中間相續隨轉名住。</s>
    <s id="105:23">此前後別名為住異。</s>
    <s id="105:24">世尊依此說難陀言：是善男子善知受生，善知受住及善知受衰異壞滅。</s>
    <s id="105:25">故說頌言：</s>
    <s id="105:26">相續初名生</s>
    <s id="105:27">滅謂終盡位</s>
    <s id="105:28">中隨轉名住</s>
    <s id="105:29">住異前後別</s>
    <s id="105:30">復有頌言：</s>
    <s id="105:31">本無今有生</s>
    <s id="105:32">相續隨轉住</s>
    <s id="105:33">前後別住異</s>
    <s id="105:34">相續斷名滅</s>
    <s id="105:35">又有頌言：</s>
    <s id="105:36">由諸法剎那</s>
    <s id="105:37">無住而有滅</s>
    <s id="105:38">彼自然滅故</s>
    <s id="105:39">執有住非理</s>
    <s id="105:40">是故唯於相續說住，由斯對法所說理成。</s>
    <s id="105:41">故彼論言：云何名住？</s>
    <s id="105:42">謂一切行已生未滅，非生已不滅名剎那法性。</s>
    <s id="105:43">雖發智論作如是說：於一心中誰起？</s>
    <s id="105:44">謂生。</s>
    <s id="105:45">誰盡？</s>
    <s id="105:46">謂死。</s>
    <s id="105:47">誰住異？</s>
    <s id="105:48">謂老。而彼論文依眾同分相續心說。</s>
    <s id="105:49">非一剎那，又一一剎那諸有為法，離執實有物四相亦成。</s>
    <s id="105:50">云何得成？</s>
    <s id="105:51">謂一一念本無今有名生，有已還無名滅，</s>
    <s id="105:52">後後剎那嗣前前起名為住，即彼前後有差別故名住異。</s>
    <s id="105:53">於前後念相似生時，前後相望非無差別，彼差別相云何應知？</s>
  </p>
  <p id="106">
    <s id="106:1">謂金剛等有擲未擲，及強力擲與弱力擲速遲墮落時差別故，</s>
    <s id="106:2">大種轉變差別義成。</s>
    <s id="106:3">諸行相似相續生時，前後相望無多差別，故雖有異而見相似。</s>
    <s id="106:4">若爾最後聲光剎那及涅槃時最後六處無後念故應無住異。是則所立相應不遍有為。</s>
    <s id="106:5">此不說住為有為相，其義云何？謂住之異故。</s>
    <s id="106:6">若有住亦必有異，由此立相無不遍失。</s>
    <s id="106:7">然此經中世尊所說，有為之相略顯示者，謂有為法本無今有，有已還無。</s>
    <s id="106:8">及相續住，即此前後相望別異，</s>
    <s id="106:9">此中何用生等別物？</s>
    <s id="106:10">云何所相法即立為能相？</s>
    <s id="106:11">如何大士相非異於大士？</s>
    <s id="106:12">角犎[古*頁]蹄尾牛相非異牛。</s>
    <s id="106:13">又如堅等地等界相非異地等。</s>
    <s id="106:14">遠見上升知是煙相非異煙體，此有為相理亦應然。</s>
    <s id="106:15">雖了有為色等自性，乃至未了先無後無相續差別，仍未知彼體是有為。</s>
    <s id="106:16">故非彼性即有為相，然非離彼性有生等實物。</s>
    <s id="106:17">若離有為色等自性，有生等物復何非理？</s>
    <s id="106:18">一法一時應即生住衰異壞滅許俱有故。</s>
    <s id="106:19">此難不然，用時別故。</s>
    <s id="106:20">謂生作用在於未來，現在已生不更生故。</s>
    <s id="106:21">諸法生已正現在時，住等三相作用方起，非生用時有餘三用，故雖俱有而不相違。</s>
    <s id="106:22">且應思擇，未來法體為有為無，</s>
    <s id="106:23">然後可成生於彼位有用無用。</s>
    <s id="106:24">設許未來生有作用，如何成未來？</s>
    <s id="106:25">應說未來相。</s>
    <s id="106:26">法現在時生用已謝，如何成現在？</s>
    <s id="106:27">應說現在相。</s>
    <s id="106:28">又住等三用俱現在應一法體一剎那中即有安住衰異壞滅。</s>
    <s id="106:29">若時住相能住此法，即時異滅能衰壞者，爾時此法為名安住為名衰異為名壞滅？</s>
    <s id="106:30">諸說住等用不同時，彼說便違剎那滅義。</s>
    <s id="106:31">若言我說一法諸相用皆究竟名一剎那。</s>
    <s id="106:32">汝今應說：何緣住相與二俱生，而住先能住，所住法非異非滅。</s>
    <s id="106:33">若住力強能先用者。</s>
    <s id="106:34">後何成劣，而并本法俱遭異滅所衰壞耶？</s>
    <s id="106:35">若言住相已起作用不應更起猶如生者，生應可然，夫生用者，謂引所生令入現在已入不應復引入故。</s>
    <s id="106:36">住不應爾，夫住用者，謂安所住令不衰滅，已住可令永安住故。</s>
    <s id="106:37">由斯住相用應常起，不可例生令無再用。又誰障住用令暫有還無，若言異滅能為障者。</s>
    <s id="106:38">異滅力應強，何不於先用？</s>
    <s id="106:39">又住用息，異滅本法自然不住。異滅二相何處如何而起作用？</s>
    <s id="106:40">復有何事須二用耶？由住攝持諸法生已暫時不滅。</s>
    <s id="106:41">住用既捨法定不住即自然滅，故異滅用更無所為。</s>
    <s id="106:42">又應一法生已未壞名住，住已壞時名滅，理且可然。</s>
    <s id="106:43">異於一法，進退推徵理不應有。所以者何？異謂前後性相轉變非即此法可言異此。</s>
    <s id="106:44">故說頌言：</s>
    <s id="106:45">即前異不成</s>
    <s id="106:46">異前非一法</s>
    <s id="106:47">是故於一法</s>
    <s id="106:48">立異終不成</s>
    <s id="106:49">雖餘部說遇滅因緣滅相方能滅所滅法，而彼所說，應如有言服瀉藥時天來令利。</s>
    <s id="106:50">即滅因緣應滅所滅，何須別執有滅相為？</s>
    <s id="106:51">又心心所許剎那滅，更不須待餘滅因緣，應滅與住用無先後，是則一法於一時中亦住亦滅不應正理。</s>
    <s id="106:52">故依相續說有為相，不違正理善順契經。</s>
    <s id="106:53">若生在未來生所生法，未來一切法何不俱生？</s>
    <s id="106:54">頌曰：生能生所生，非離因緣合</s>
    <s id="106:55">論曰：非離所餘因緣和合唯生相力能生所生。</s>
    <s id="106:56">故諸未來非皆頓起。若爾我等唯見因緣有生功能，無別生相。有因緣合，諸法即生無即不生，何勞生相。</s>
    <s id="106:57">故知唯有因緣力起，豈諸有法皆汝所知？法性幽微甚難知故，雖現有體而不可知。</s>
    <s id="106:58">生相若無應無生覺，又第六轉言不應成，謂色之生受之生等，如不應說色之色言。</s>
    <s id="106:59">如責無生乃至無滅，皆如是責隨其所應。</s>
    <s id="106:60">若爾為成空無我覺，法外應執空無我性。</s>
    <s id="106:61">為成一二大小各別合離彼此有性等覺，應如外道法外執有數量各別合離，彼此有等別性。</s>
    <s id="106:62">又為成立第六轉言，應執別有色之聚性。</s>
    <s id="106:63">又如說言色之自性，此第六轉言何得成。</s>
    <s id="106:64">是故生等唯假建立無別實物。</s>
    <s id="106:65">為了諸行本無今有假立為生，如是本無今有生相，依色等法種類眾多，為簡所餘說第六轉言色之生受之生等。</s>
    <s id="106:66">為令他知此生唯色非餘受等，餘例亦然，如世間說栴檀之香石子之體，此亦應爾。</s>
    <s id="106:67">如是住等隨應當知。</s>
    <s id="106:68">若行離生相而得生者鄰虛空無為等何故不生？</s>
    <s id="106:69">諸行名生由本無今有，無為體常有，何得言生。</s>
    <s id="106:70">又如法爾不說一切皆有生，如是應許非一切法皆可生。</s>
    <s id="106:71">又如有為同有生相而許因緣望有為法，或有功能或無功能，如是應許一切有為及無為法同無生相，而諸因緣望彼二法，一有生用，一無生用。</s>
    <s id="106:72">毘婆沙師說：生等相別有實物其理應成。</s>
    <s id="106:73">所以者何？豈容多有設難者，故便棄所宗。非恐有鹿而不種麥，懼多蠅附不食美團。故於過難，應懃通釋，於本宗義應順修行。</s>
    <s id="106:74">分別根品第二之四</s>
    <s id="106:75">如是已辯諸有為相，</s>
    <s id="106:76">名身等類其義云何？</s>
    <s id="106:77">頌曰：名身等所謂，想章字總說</s>
    <s id="106:78">論曰：等者等取句身文身。</s>
    <s id="106:79">應知此中，名謂作想，</s>
    <s id="106:80">如說色聲香味等想。</s>
    <s id="106:81">句者謂章，詮義究竟，如說諸行無常等章。</s>
    <s id="106:82">或能辯了業用德時相應差別，此章稱句。</s>
    <s id="106:83">文者謂字，如說[褒-保+可]阿壹伊等字。</s>
    <s id="106:84">豈不此字亦書分名？</s>
    <s id="106:85">非為顯書分製造諸字，但為顯諸字製造書分。</s>
    <s id="106:86">云何當令雖不聞說而亦得解，故造書分，</s>
    <s id="106:87">是故諸字非書分名。</s>
    <s id="106:88">云何名等身，謂想等總說，言總說者是合集義。</s>
    <s id="106:89">於合集義中說嗢遮界故，此中名身者，謂色聲香等。</s>
    <s id="106:90">句身者謂諸行無常，</s>
    <s id="106:91">一切法無我，</s>
    <s id="106:92">涅槃寂靜等。</s>
    <s id="106:93">文身者，謂迦佉伽等。</s>
    <s id="106:94">豈不此三語為性故用聲為體色自性攝，如何乃說為心不相應行？</s>
    <s id="106:95">此三非以語為自性，</s>
    <s id="106:96">語是音聲，非唯音聲即令了義。</s>
    <s id="106:97">云何令了？</s>
    <s id="106:98">謂語發名，名能顯義，乃能令了。</s>
    <s id="106:99">非但音聲皆稱為語，要由此故義可了知，如是音聲方稱語故。</s>
    <s id="106:100">何等音聲令義可了？</s>
    <s id="106:101">謂能說者，於諸義中已共立為能詮定量，且如古者於九義中共立一瞿聲為能詮定量。</s>
    <s id="106:102">方獸地光言</s>
    <s id="106:103">金剛眼天水</s>
    <s id="106:104">於斯九種義</s>
    <s id="106:105">智者立瞿聲</s>
    <s id="106:106">諸有執名能顯義者，亦定應許如是義名，謂共立為能詮定量。</s>
    <s id="106:107">若此句義由名能顯，但由音聲顯用已辦，何須橫計別有實名。</s>
    <s id="106:108">又未了此名如何由語發，為由語顯，為由語生，</s>
    <s id="106:109">若由語生，語聲性故，聲應一切皆能生名。</s>
    <s id="106:110">若謂生名聲有差別，此足顯義，何待別名。</s>
    <s id="106:111">若由語顯，語聲性故，聲應一切皆能顯名。</s>
    <s id="106:112">若謂顯名聲有差別，此足顯義，何待別名。</s>
    <s id="106:113">又諸念聲不可聚集，亦無一法分分漸生，如何名生可由語發？</s>
    <s id="106:114">云何待過去諸表剎那，最後表剎那能生無表？</s>
    <s id="106:115">若爾最後位聲乃生名，但聞最後聲應能了義。</s>
    <s id="106:116">若作是執語能生文文復生名名方顯義。</s>
    <s id="106:117">此中過難應同前說，以諸念文不可集故。</s>
    <s id="106:118">語顯名過，應例如生。</s>
    <s id="106:119">又異語文諸明慧者注心思擇莫辯其相，又文由語若顯若生，准語於名皆不應理。</s>
    <s id="106:120">又若有執名如生等與義俱生，現在世名目去來義不應得有。</s>
    <s id="106:121">又父母等隨意所欲立子等名，云何可言名如生等與義俱起？</s>
    <s id="106:122">又無為法應無有名。</s>
    <s id="106:123">無生義故而不應許。</s>
    <s id="106:124">然世尊說頌依於名及文生者，此於諸義共立分量，聲即是名，此名安布差別為頌。</s>
  </p>
  <p id="107">
    <s id="107:1">由如是義，說頌依名，此頌是名安布差別。</s>
    <s id="107:2">執有實物不應正理，如樹等行及心次第。</s>
    <s id="107:3">或唯應執別有文體即總集此為名等身，更執有餘便為無用。</s>
    <s id="107:4">毘婆沙師說：有別物為名等身，心不相應行蘊所攝，實而非假。</s>
    <s id="107:5">所以者何？非一切法皆是尋思所能了故，此名身等何界所繫，為是有情數，為非有情數，為是異熟生為是所長養，為是等流性，為善為不善，為無記？此皆應辯。</s>
    <s id="107:6">頌曰：欲色有情攝，</s>
    <s id="107:7">等流無記性</s>
    <s id="107:8">論曰：此名身等唯是欲色二界所繫。</s>
    <s id="107:9">有說：亦通無色界繫，然不可說。</s>
    <s id="107:10">又名身等有情數攝，能說者成非所顯義。</s>
    <s id="107:11">又名身等唯是等流，又唯無覆無記性攝。</s>
    <s id="107:12">如上所說，餘不相應所未說義今當略辯。</s>
    <s id="107:13">頌曰：同分亦如是，并無色異熟，得相通三類，非得定等流</s>
    <s id="107:14">論曰：亦如是言：為顯同分如名身等通於欲色有情等流無覆無記。</s>
  </p>
  <p id="108">
    <s id="108:1">并無色言顯非唯欲色，言并異熟顯非唯等流，是界通三。</s>
  </p>
  <p id="109">
    <s id="109:1">類通二義，得及諸相類并通三，謂有剎那等流異熟。</s>
  </p>
  <p id="110">
    <s id="110:1">非得二定唯是等流，唯言為明非異熟等。</s>
    <s id="110:2">已說如是所未說義，無想命根如前已辯。</s>
    <s id="110:3">何緣不說得等唯是有情數攝？</s>
    <s id="110:4">已說有情所成等故。</s>
    <s id="110:5">何緣不說相通有情非有情數？</s>
    <s id="110:6">已說一切有為俱故，餘所未說隨應准知，如是已說不相應行。</s>
    <s id="110:7">前言生相生所生時非離所餘因緣和合。此中何法說為因緣？且因六種，何等為六？</s>
    <s id="110:8">頌曰：能作及俱有，同類與相應，遍行并異熟，許因唯六種</s>
    <s id="110:9">論曰：因有六種，一能作因，二俱有因，三同類因，四相應因，五遍行因，六異熟因，對法諸師許因唯有如是六種。</s>
    <s id="110:10">且初能作因相云何？</s>
    <s id="110:11">頌曰：除自餘能作</s>
    <s id="110:12">論曰：一切有為唯除自體以一切法為能作因，由彼生時無障住故。</s>
    <s id="110:13">雖餘因性亦能作因，然能作因更無別稱，如色處等總即別名，豈不未知諸漏當起，由已知故諸漏不生，智於漏生能為障礙。</s>
    <s id="110:14">日光能障現覩眾星，</s>
    <s id="110:15">如何有為唯除自體以一切法為能作因？</s>
    <s id="110:16">應知此生時彼皆無障住，故彼於此是能作因。</s>
    <s id="110:17">若於此生彼能為障，而不為障可立為因。</s>
    <s id="110:18">譬如國人以其國主不為損害，咸作是言：我因國主而得安樂。若於此生彼無障用，設不為障何得為因？</s>
    <s id="110:19">且如涅槃及不生法普於一切有為生中，那落迦等有情相續於無色界諸蘊生中。</s>
    <s id="110:20">有如非有無能障用，雖無障用而亦為因。如無力國王亦得如前說。</s>
    <s id="110:21">此即通說諸能作因，就勝為言非無生力。如眼色等於眼識等生飲食於身種等於牙等。</s>
    <s id="110:22">有作是難，若一切法無障住故皆能作因，</s>
    <s id="110:23">何緣諸法非皆頓起？</s>
    <s id="110:24">一殺生時何緣一切非如殺者皆成殺業，此難不然。</s>
    <s id="110:25">但由無障許一切法為能作因，非由於生有親作力。</s>
    <s id="110:26">有餘師說：諸能作因皆於果生有能作力，且涅槃等於眼識生。</s>
    <s id="110:27">云何名為有能作力？</s>
    <s id="110:28">意識緣彼為境而生或善或惡。</s>
    <s id="110:29">因此意識後時眼識次第得生，展轉因故，彼涅槃等於眼識生有能作力。</s>
    <s id="110:30">如是餘法由此方隅展轉應知有能生力。如是已說能作因相。第二俱有因相云何？</s>
    <s id="110:31">頌曰：俱有互為果，如大相所相，心於心隨轉</s>
    <s id="110:32">論曰：若法更互為士用果彼法更互為俱有因。</s>
    <s id="110:33">其相云何？</s>
  </p>
  <p id="111">
    <s id="111:1">如四大種更互相望為俱有因，</s>
    <s id="111:2">如是諸相與所相法心與心隨轉亦更互為因。</s>
    <s id="111:3">是則俱有因由互為果遍攝有為法如其所應。</s>
    <s id="111:4">法與隨相非互為果，然法與隨相為俱有因，非隨相於法，此中應辯。</s>
    <s id="111:5">何等名為心隨轉法。</s>
    <s id="111:6">頌曰：心所二律儀，彼及心諸相，是心隨轉法</s>
    <s id="111:7">論曰：一切所有心相應法，靜慮無漏二種律儀，彼法及心之生等相，如是皆謂心隨轉法。</s>
    <s id="111:8">如何此法名心隨轉？</s>
  </p>
  <p id="112">
    <s id="112:1">頌曰：由時果善等</s>
    <s id="112:2">論曰：略說由時果等善等故說此法名心隨轉，且由時者，謂此與心一生住滅及墮一世。</s>
    <s id="112:3">由果等者，謂此與心一果異熟及一等流，應知此中前一後一顯俱顯共其義不同。</s>
    <s id="112:4">由善等者，謂此與心同善不善無記性故，由此十因名心隨轉。</s>
    <s id="112:5">此中心王極少，猶與五十八法為俱有因，謂十大地法，彼四十本相，心八本隨相，名五十八法。</s>
    <s id="112:6">五十八中除心四隨相，餘五十四為心俱有因。</s>
    <s id="112:7">有說：為心因唯十四法，謂十大地法并心本相。</s>
    <s id="112:8">此說非善，所以者何？違品類足論所說故。</s>
    <s id="112:9">如彼論言：</s>
    <s id="112:10">或有苦諦以有身見為因，非與有身見為因。</s>
    <s id="112:11">除未來有身見及彼相應法生老住非常諸餘染污苦諦。</s>
    <s id="112:12">或有苦諦以有身見為因，亦與有身見為因，即所除法。</s>
    <s id="112:13">有餘師不誦及彼相應法，迦濕彌羅國毘婆沙師言：彼文必應作如是誦，或應准義知說有餘。</s>
    <s id="112:14">諸由俱有因故成因彼必俱有。</s>
    <s id="112:15">或有俱有非由俱有因故成因。</s>
    <s id="112:16">謂諸隨相各於本法，此諸隨相各互相對，隨心轉法隨相於心，此諸隨相展轉相對，一切俱生有對造色展轉相對。少分俱生無對造色展轉相對，一切俱生造色大種展轉相對。</s>
    <s id="112:17">一切俱生得與所得展轉相對。如是等諸法雖名俱有而非由俱有因故成因，</s>
    <s id="112:18">非一果異熟及一等流故。</s>
    <s id="112:19">得與所得非定俱行，或前或後或俱生故。</s>
    <s id="112:20">如是一切理且可然，而諸世間種等芽等極成因果相生事中未見如斯同時因果故。今應說：云何俱起諸法聚中有因果義。</s>
    <s id="112:21">豈不現見，燈焰燈明芽影同時亦為因果。</s>
    <s id="112:22">此應詳辯：為即燈焰與明為因，為由前生因緣和合焰明俱起，餘物障光明而有影現，如何說此影用芽為因，理不應然。</s>
    <s id="112:23">隨有無故，善因明者，說因果相言。</s>
    <s id="112:24">若此有無彼隨有無者，此定為因彼定為果。</s>
    <s id="112:25">俱有法中一有一切有，一無一切無，理成因果。</s>
    <s id="112:26">俱起因果理且可然，如何可言互為因果，即由前說此亦無違。</s>
    <s id="112:27">若爾如前所說造色互不相離應互為因，如是造色與諸大種心隨相等與心等法皆不相離應互為因。</s>
    <s id="112:28">若謂如三杖互相依住如是俱有法因果義成。</s>
    <s id="112:29">此應思惟，如是三杖為由俱起相依力住，</s>
    <s id="112:30">為由前生因緣合力令彼三杖俱起住耶？</s>
    <s id="112:31">又於彼中亦有別物繩鉤地等連持令住。</s>
    <s id="112:32">此亦有餘同類因等，是故俱有因義得成。如是已說俱有因相。</s>
    <s id="112:33">第三同類因相云何？</s>
    <s id="112:34">頌曰：</s>
    <s id="112:35">同類因相似，</s>
    <s id="112:36">自部地前生，道展轉九地，唯等勝為果，加行生亦然，聞思所成等</s>
    <s id="112:37">論曰：同類因者，謂相似法與相似法為同類因，</s>
    <s id="112:38">謂善五蘊與善五蘊展轉相望為同類因。</s>
    <s id="112:39">染污與染污，無記與無記五蘊相望應知亦爾。</s>
    <s id="112:40">有餘師說：淨無記蘊五是色果，四非色因。有餘師說：五是四果色非四因。有餘師說：色與四蘊相望展轉皆不為因。</s>
    <s id="112:41">又一身中羯刺藍位能與十位為同類因。</s>
    <s id="112:42">頞部曇等九位一一皆除前位與餘為因。</s>
    <s id="112:43">若對餘身同類十位一一皆與十位為因。</s>
    <s id="112:44">由此方隅外麥稻等自類自類應廣思擇。</s>
    <s id="112:45">若不許色為色同類因彼執便違本論文所說故。本論說：過去大種未來大種因增上等。</s>
    <s id="112:46">為諸相似於相似法皆可得說為同類因。</s>
    <s id="112:47">不爾。</s>
    <s id="112:48">云何？</s>
  </p>
  <p id="113">
    <s id="113:1">自部自地唯與自部自地為因，是故說言自部自地。</s>
    <s id="113:2">部謂五部即見苦所斷乃至修所斷。</s>
    <s id="113:3">地謂九地即欲界為一靜慮無色八。</s>
    <s id="113:4">此中見苦所斷法還與見苦所斷為同類因非餘。</s>
    <s id="113:5">如是乃至修所斷還與修所斷法為同類因非餘。</s>
    <s id="113:6">於中一一若欲界地還與欲界為同類因。</s>
    <s id="113:7">初靜慮地與初靜應為同類因，乃至有頂與有頂地為同類因，異地相望皆無因義。</s>
    <s id="113:8">又此非一切。</s>
    <s id="113:9">何者？</s>
    <s id="113:10">謂前生。</s>
    <s id="113:11">唯諸前生與後相似生未生法為同類因。</s>
    <s id="113:12">云何知然，本論說故。</s>
    <s id="113:13">如發智論說：云何同類因，謂前生善根與後生自界善根及彼相應法為同類因。</s>
    <s id="113:14">如是過去與餘二世過去現在與未來等皆應廣說。</s>
    <s id="113:15">然即彼論作是問言：若法與彼法為因，或時此法與彼非因耶？彼即答言無時非因者。</s>
    <s id="113:16">此依俱有相應異熟三因密說故無有過。</s>
    <s id="113:17">有謂未來正生位法定能與彼為同類因。</s>
    <s id="113:18">是故彼文依最後位密作是答無時非因。彼於所難非為善釋。</s>
    <s id="113:19">以未來法正生位前非同類因後方成故。</s>
    <s id="113:20">又若爾者，彼復問言：若法與彼法為等無間，或時此法與彼非等無間耶？彼即答言：若時此法未至已生，若如彼釋，應亦答言無時非緣，如何乃答若時此法未至已生。</s>
    <s id="113:21">然彼復釋，為現二門，如彼處說此亦應爾，如此處說彼亦應爾。</s>
    <s id="113:22">如是作文獲何功德？唯顯論主非善於文，是故應知，前釋為善。</s>
    <s id="113:23">若爾何故品類足說：或有苦諦以有身見為因。</s>
    <s id="113:24">非與有身見為因，除未來有身見及彼相應苦諦諸餘染污苦諦，或有苦諦以有身見為因，亦與有身見為因，即所除法。</s>
    <s id="113:25">彼文應說除未來有身見相應苦諦，設有如彼說，由義應知非。</s>
    <s id="113:26">復云何通施設足論，彼說諸法四事決定，所謂因果所依所緣，應知彼文。</s>
    <s id="113:27">因者謂能作俱有相應異熟因。</s>
    <s id="113:28">果者，謂增上士用異熟果。</s>
    <s id="113:29">所依者謂眼等六根。</s>
    <s id="113:30">所緣者謂色等六境。</s>
    <s id="113:31">若爾同類因應本無而有。</s>
    <s id="113:32">許故無過，約位非體，由和合作用位果非體果。</s>
    <s id="113:33">若同類因未來世有如異熟因當有何過？</s>
    <s id="113:34">未來若有，本論應說，本論唯說能取與果諸同類因故無有失。</s>
    <s id="113:35">無如是義，</s>
    <s id="113:36">以同類因引等流果此未來有理必不然，</s>
    <s id="113:37">無前後故。</s>
    <s id="113:38">不應已生法為未生等流，</s>
    <s id="113:39">如過去法非現在果。</s>
    <s id="113:40">勿有果先因後過失故，未來世無同類因。</s>
    <s id="113:41">若爾異熟因應未來非有，</s>
    <s id="113:42">不應異熟果因前及俱故。</s>
    <s id="113:43">未來世法無前後故。</s>
    <s id="113:44">無如是失，不相似故，謂同類因與果相似，若無前後應互為因，既互為因應互為果，互為因果與理相違。</s>
    <s id="113:45">非異熟因與果相似，雖離前後而無上過。</s>
    <s id="113:46">故同類因就位建立未來非有，若異熟因就相建立未來非無。</s>
  </p>
  <p id="114">
    <s id="114:1">言同類因唯自地者定依何說？</s>
    <s id="114:2">定依有漏。</s>
  </p>
  <p id="115">
    <s id="115:1">若無漏道展轉相望一一皆與九地為因，謂未至定，靜慮中間，四本靜慮，三本無色，九地道諦皆互為因。</s>
    <s id="115:2">所以者何？</s>
    <s id="115:3">此於諸地皆如客住不墮界攝，非諸地愛執為己有。</s>
    <s id="115:4">是故九地道雖地不同而展轉為因，由同類故。</s>
  </p>
  <p id="116">
    <s id="116:1">然唯得與等勝為因，非為劣因，加行生故，且如已生苦法智忍還與未來苦法智忍為同類因是名為等，又即此忍復能與後從苦法智至無生智為同類因，是名為勝。如是廣說，乃至已生諸無生智，唯與等類為同類因，更無勝故。</s>
  </p>
  <p id="117">
    <s id="117:1">又諸已生見道修道及無學道，隨其次第與三二一為同類因。</s>
    <s id="117:2">又於此中諸鈍根道與鈍及利為同類因。</s>
    <s id="117:3">若利根道唯利道因。</s>
    <s id="117:4">如隨信行及信勝解時解脫道隨其次第與六四二為同類因。</s>
    <s id="117:5">若隨法行及見至非時解脫道隨其次第與三二一為同類因。</s>
    <s id="117:6">諸上地道為下地因，云何名為或等或勝？</s>
    <s id="117:7">由因增長及由根故，謂見道等下下品等，後後位中因轉增長。</s>
    <s id="117:8">雖一相續中無容可得隨信隨法行二道現起，而已生者為未來因。</s>
    <s id="117:9">為唯聖道但與等勝為同類因？</s>
    <s id="117:10">不爾。云何？</s>
  </p>
  <p id="118">
    <s id="118:1">餘世間法加行生者亦與等勝為因非劣。</s>
    <s id="118:2">加行生法其體云何？</s>
  </p>
  <p id="119">
    <s id="119:1">謂聞所成思所成等，等者等取修所成等，因聞思修所生功德名彼所成，加行生故唯與等勝為因非劣。</s>
    <s id="119:2">如欲界繫聞所成法能與自界聞思所成為同類因，非修所成因，欲界無故。</s>
    <s id="119:3">思所成法與思所成為同類因，非聞所成因，以彼劣故，</s>
    <s id="119:4">若色界繫聞所成法，能與自界聞修所成為同類因，非思所成</s>
    <s id="119:5">修所成法唯與自界修所成法為同類因，非聞所成因，以彼劣故。無色界繫修所成法，唯與自界修所成法為同類因，非聞思所成因，以無故劣故。</s>
    <s id="119:6">如是諸法復有九品，若下下品為九品因，下中八因，乃至上上唯上上因，除前劣故。</s>
    <s id="119:7">生得善法九品相望展轉為因，染污亦爾。</s>
    <s id="119:8">無覆無記總有四種，謂異熟生威儀路工巧處化心俱品。</s>
    <s id="119:9">隨其次第，能與四三二一為因。</s>
    <s id="119:10">又欲界化心有四靜慮果。</s>
    <s id="119:11">非上靜慮果下靜慮果因。</s>
    <s id="119:12">非加行因得下劣果，如勤功力種稻麥等，勿設劬勞而無所獲。</s>
    <s id="119:13">因如是義故，有問言：頗有已生諸無漏法非未生位無漏法因？</s>
    <s id="119:14">有。謂已生苦法智品於未生位苦法忍品，又一切勝於一切劣。</s>
    <s id="119:15">頗有一身諸無漏法前所定得非後生因？</s>
    <s id="119:16">有。謂未來苦法忍品於後已生苦法智品。</s>
    <s id="119:17">以果必無在因前故，或同類因未來無故。</s>
    <s id="119:18">頗有前生諸無漏法非後已起無漏法因。</s>
    <s id="119:19">有。謂前生勝無漏法於後已起劣無漏法，如退上果下果現前。</s>
    <s id="119:20">又前已生苦法智得於後已生苦法忍得非同類因，</s>
    <s id="119:21">以彼劣故。</s>
    <s id="119:22">如是已說同類因相。</s>
    <s id="119:23">第四相應因相云何？</s>
    <s id="119:24">頌曰：相應因決定，心心所同依</s>
    <s id="119:25">論曰：唯心心所是相應因。若爾所緣行相別者，亦應更互為相應因。不爾。</s>
    <s id="119:26">所緣行相同者乃可得說為相應故。若爾異時所緣行相同者應說為相應因。</s>
    <s id="119:27">不爾要須所緣行相及時同者乃相應故。</s>
    <s id="119:28">若爾異身所緣行相及時同者應說相應，如眾同觀初月等事為以一言總遮如是眾多妨難。</s>
    <s id="119:29">故說</s>
    <s id="119:30">同依。</s>
    <s id="119:31">謂要同依心心所法方得更互為相應因。</s>
    <s id="119:32">此中同言顯所依一，謂若眼識用此剎那眼根為依，相應受等亦即用此眼根為依。</s>
    <s id="119:33">乃至意識及相應法同依意根，應知亦爾。</s>
    <s id="119:34">相應因體即俱有因。</s>
    <s id="119:35">如是二因義何差別。</s>
    <s id="119:36">由互為果義立俱有因，如商侶相依共遊險道。</s>
    <s id="119:37">由五平等共相應義立相應因，</s>
    <s id="119:38">即如商侶同受同作食等事業。</s>
    <s id="119:39">其中闕一皆不相應，是故極成互為因義。如是已說相應因相。</s>
    <s id="119:40">第五遍行因相云何？</s>
    <s id="119:41">頌曰：遍行謂前遍，為同地染因</s>
    <s id="119:42">論曰：遍行因者，謂前已生遍行諸法，與後同地染污諸法為遍行因。</s>
    <s id="119:43">遍行諸法，隨眠品中遍行義處當廣分別。</s>
    <s id="119:44">此與染法為通因故，同類因外更別建立。</s>
    <s id="119:45">亦為餘部染法因故，由此勢力餘部煩惱及彼眷屬亦生長故。</s>
    <s id="119:46">聖者身中諸染污法豈亦用此為遍行因？</s>
    <s id="119:47">迦濕彌羅國毘婆沙師說：一切染污法見所斷為因。</s>
    <s id="119:48">故品類足說如是言：云何見所斷為因法？</s>
    <s id="119:49">謂諸染污法及見所斷法所感異熟。</s>
    <s id="119:50">云何無記為因法？</s>
    <s id="119:51">謂諸無記有為法及不善法。</s>
    <s id="119:52">或有苦諦以有身見為因，非與有身見為因。廣說乃至，除未來有身見及彼相應法生老住無常諸餘染污苦諦。</s>
    <s id="119:53">若爾云何通施設足論說：如彼論說：頗有法是不善唯不善為因耶？</s>
    <s id="119:54">有。謂聖人離欲退最初已起染污思，依未斷因密作是說。</s>
  </p>
  <p id="120">
    <s id="120:1">見所斷法雖是此因，而由已斷故廢不說。</s>
    <s id="120:2">如是已說遍行因相。</s>
    <s id="120:3">第六異熟因相云何？</s>
    <s id="120:4">頌曰：異熟因不善，及善唯有漏</s>
    <s id="120:5">論曰：唯諸不善及善有漏是異熟因，</s>
    <s id="120:6">異熟法故。</s>
    <s id="120:7">何緣無記不招異熟？</s>
    <s id="120:8">由力劣故，如朽敗種。</s>
    <s id="120:9">何緣無漏不招異熟？無愛潤故。如貞實種無水潤沃。</s>
    <s id="120:10">又非繫地，如何能招繫地異熟？</s>
    <s id="120:11">餘法具二，是故能招，如貞實種水所沃潤。</s>
    <s id="120:12">異熟因義如何可了？為異熟之因名異熟因，為異熟即因名異熟因。</s>
    <s id="120:13">義兼兩釋斯有何過？若異熟之因名異熟因，聖教不應言異熟生眼。</s>
  </p>
  <p id="121">
    <s id="121:1">若異熟即因名異熟因，聖教不應言業之異熟。</s>
  </p>
  <p id="122">
    <s id="122:1">兩釋俱通，已如前辯。</s>
    <s id="122:2">所言異熟其義云何？</s>
    <s id="122:3">毘婆沙師作如是釋：</s>
    <s id="122:4">異類而熟，是異熟義，</s>
    <s id="122:5">謂異熟因唯異類熟，俱有等因唯同類熟，能作一因兼同異熟故，唯此一名異熟因，熟果不應餘因所得，果具二義方得熟名，一由相續轉變差別其體得生，二由隨因勢力勝劣時有分限，非彼俱有相應二因所生果體要由相續轉變差別方乃得生，由取果時即與果故，又非能作同類遍行三因之果亦由隨因勢力勝劣時有分限，由善惡等窮生死邊果數數生時無限故，由此但應作如是釋，變異而熟，是異熟義，不應但異簡別餘因。</s>
    <s id="122:6">於欲界中，有時一蘊為異熟因共感一果，謂有記得及彼生等。</s>
    <s id="122:7">有時二蘊為異熟因共感一果，謂善不善身業語業及彼生等。</s>
    <s id="122:8">有時四蘊為異熟因共感一果，謂善不善心心所法及彼生等。</s>
    <s id="122:9">於色界中，有時一蘊為異熟因共感一果，</s>
    <s id="122:10">謂有記得無想等至及彼生等。</s>
    <s id="122:11">有時二蘊為異熟因共感一果，謂初靜慮善有表業及彼生等。</s>
    <s id="122:12">有時四蘊為異熟因共感一果，謂非等引善心心所及彼生等。</s>
    <s id="122:13">有時五蘊為異熟因共感一果，謂是等引心心所法并隨轉色及彼生等。</s>
    <s id="122:14">無色界中，有時一蘊為異熟因共感一果，謂有記得滅盡等至及彼生等。</s>
    <s id="122:15">有時四蘊為異熟因共感一果，謂一切善心心所法及彼生等。</s>
    <s id="122:16">有業唯感一處異熟，謂感法處即命根等。</s>
    <s id="122:17">若感意處定感二處，謂意與法。</s>
    <s id="122:18">若感觸處應知亦爾。</s>
    <s id="122:19">若感身處定感三處，謂身觸法。</s>
    <s id="122:20">感色香味應知亦爾。</s>
    <s id="122:21">若感眼處定感四處，</s>
    <s id="122:22">謂感眼處及身觸法。</s>
    <s id="122:23">感耳鼻舌應知亦爾。</s>
    <s id="122:24">有業能感或五或六或七或八或九或十或十一處。</s>
    <s id="122:25">業或少果或多果故。</s>
    <s id="122:26">如外種果或少或多，種果少者如穀麥等，種果多者如蓮石榴諾瞿陀等。</s>
    <s id="122:27">有一世業三世異熟無三世業一世異熟，勿設劬勞果減因故。</s>
    <s id="122:28">有一念業多念異熟，無多念業一念異熟。此中所以如上應知。</s>
    <s id="122:29">然異熟果無與業俱，非造業時即受果故，亦非無間。由次剎那等無間緣力所引故。</s>
    <s id="122:30">又異熟因感異類果必待相續方能辦故。</s>
    <s id="122:31">如是六因定居何世？</s>
    <s id="122:32">因居世定義雖已說而未頌攝。</s>
    <s id="122:33">故應重辯。</s>
    <s id="122:34">頌曰：遍行與同類，二世三世三</s>
    <s id="122:35">論曰：遍行同類唯居過現未來世無，</s>
    <s id="122:36">理如前說。</s>
  </p>
  <p id="123">
    <s id="123:1">相應俱有異熟三因於三世中皆悉遍有。</s>
    <s id="123:2">頌既不說能作因所居，義准應知，通三世非世。</s>
    <s id="123:3">已說六因相別世定。</s>
    <s id="123:4">何等為果對彼成因？</s>
    <s id="123:5">頌曰：果有為離繫，無為無因果</s>
    <s id="123:6">論曰：如本論說：果法云何？謂諸有為及與擇滅。</s>
    <s id="123:7">若爾無為許是果故，則應有因，要對彼因乃可得說此為果故。又此無為許是因故亦應有果，要對彼果乃可得說此為因故。</s>
    <s id="123:8">唯有為法有因有果，</s>
    <s id="123:9">非諸無為。</s>
    <s id="123:10">所以者何？</s>
    <s id="123:11">無六因故無五果故。</s>
    <s id="123:12">何緣不許諸無間道與離繫果為能作因？於生不障立能作因，無為無生道何所作。</s>
    <s id="123:13">若爾誰果？果義如何？謂是道果，道力得故。</s>
    <s id="123:14">若爾道果應唯是得，道於得有能非於擇滅故。</s>
    <s id="123:15">不爾。於得於擇滅中道之功能有差別故。</s>
    <s id="123:16">云何於得道有功能？謂能生故。</s>
    <s id="123:17">云何於滅道有功能？謂能證故。</s>
    <s id="123:18">由此理故，道雖非滅因而可得說擇滅為道果。</s>
    <s id="123:19">既諸無為無增上果，如何可說為能作因？</s>
    <s id="123:20">以諸無為於他生位不為障故立能作因。然無果者，由離世法無能取果與果用故。</s>
    <s id="123:21">經部師說：無為非因，無經說因是無為故。有經說因唯有為故。</s>
    <s id="123:22">何處經說？如有經說：諸因諸緣能生色者皆是無常，無常因緣所生諸色如何是常？廣說乃至識亦如是。</s>
    <s id="123:23">若爾無為亦應不與能緣識等作所緣緣。</s>
    <s id="123:24">唯說能生故得作所緣緣，謂經唯說諸因諸緣能生識者皆是無常，不說一切為識緣者皆是無常故不成難。</s>
    <s id="123:25">豈不亦說唯能生因是無常故，不撥無為唯不障故為能作因？</s>
    <s id="123:26">有契經中說無為法為所緣緣，無契經中說無為法為能作因故。</s>
    <s id="123:27">不應立為唯不障因性。</s>
    <s id="123:28">雖無經說，亦無處遮。</s>
    <s id="123:29">又無量經今已隱沒，云何定判無經說耶？若爾何法名為離繫？</s>
    <s id="123:30">即本論中所說擇滅。豈不先問何謂擇滅？答是離繫。今問何法名為離繫？答是擇滅。如是二答，更互相依，於此自性竟不能顯。</s>
    <s id="123:31">故應別門開顯自性。此法自性實有離言，唯諸聖者各別內證。</s>
    <s id="123:32">但可方便總相說言：是善是常別有實物名為擇滅亦名離繫。</s>
    <s id="123:33">經部師說：一切無為皆非實有如色受等別有實物，此所無故。</s>
    <s id="123:34">若爾何故鄰虛空等？唯無所觸說鄰虛空。謂於暗中無所觸對，便作是說，此鄰虛空。</s>
    <s id="123:35">已起隨眠生種滅位由簡擇力餘不更生說名擇滅。</s>
    <s id="123:36">離簡擇力由闕緣故餘不更生名非擇滅。如殘眾同分中夭者餘蘊。</s>
    <s id="123:37">餘部師說：由慧功能隨眠不生名為擇滅。</s>
    <s id="123:38">隨眠緣闕後苦不生，不由慧能，名非擇滅。</s>
    <s id="123:39">離簡擇力此滅不成，故此不生即擇滅攝。</s>
    <s id="123:40">有說：諸法生已後無，自然滅故名非擇滅。</s>
    <s id="123:41">如是所執非擇滅體應是無常，未滅無故。</s>
    <s id="123:42">豈不擇滅擇為先故，先無後有應亦無常。</s>
    <s id="123:43">非擇為先方有擇滅，如何擇滅亦是無常，所以者何？非先有擇後未生法方有不生。</s>
    <s id="123:44">何者？不生本來自有。若無簡擇諸法應生，簡擇生時法永不起。</s>
    <s id="123:45">於此不起擇有功能，謂於先時未有生障，今為生障非造不生。</s>
    <s id="123:46">若唯不生是涅槃者，此經文句當云何通？</s>
    <s id="123:47">經言：五根若修若習若多修習，能令過去未來現在眾苦永斷。</s>
    <s id="123:48">此永斷體即是涅槃，唯於未來有不生義非於過現，豈不相違？</s>
    <s id="123:49">雖有此文而不違義，此經意說：緣過現苦煩惱斷故名眾苦斷。</s>
    <s id="123:50">如世尊言：汝等於色應斷貪欲，貪欲斷時便名色斷及色遍智，廣說乃至識亦如是。過現苦斷義亦應然。</s>
    <s id="123:51">設有餘經言斷過去未來現在諸煩惱者，准前理釋，義亦無違。</s>
    <s id="123:52">或此經中別有意趣，過去煩惱謂過去生所起煩惱，</s>
    <s id="123:53">現在煩惱謂現在生所起煩惱，</s>
    <s id="123:54">如愛行中十八愛行，過去世起者依過去生說。</s>
    <s id="123:55">未來現在應知亦爾。</s>
    <s id="123:56">如是二世所起煩惱，為生未來諸煩惱故，於現相續引起種子，此種斷故彼亦名斷，如異熟盡時亦說名業盡。</s>
    <s id="123:57">未來眾苦及諸煩惱，由無種故畢竟不生，說名為斷。</s>
    <s id="123:58">若異此者，過去現在何緣須斷？非於已滅及正滅時，須設劬勞為令其滅。</s>
    <s id="123:59">若無為法其體都無，何故經說所有諸法，若諸有為若諸無為，於中離染最為第一。</s>
    <s id="123:60">如何無法可於無中立為第一？我亦不說諸無為法其體都無，但應如我所說而有。</s>
    <s id="123:61">如說此聲有先非有，有後非有，不可非有說為有故有義得成，說有無為，應知亦爾。</s>
    <s id="123:62">有雖非有而可稱歎，故諸災橫畢竟非有名為離染，此於一切有非有中最為殊勝，為令所化深生欣樂，故應稱歎此為第一。</s>
    <s id="123:63">若無為法唯非有者，無故不應名滅聖諦。</s>
    <s id="123:64">且言聖諦其義云何？豈不此言屬無倒義？</s>
    <s id="123:65">聖見有無皆無顛倒，謂聖於苦見唯是苦，於苦非有見唯非有。此於聖諦義有何違？</s>
    <s id="123:66">如何非有而可立為第三聖諦？第二無間聖見及說，故成第三。</s>
    <s id="123:67">若無為法其體唯無，空涅槃識應緣無境，此緣無境亦無有過，辯去來中當應思擇。</s>
    <s id="123:68">若許無為別有實體，當有何失？復有何德？許便擁護毘婆沙宗是名為德。</s>
    <s id="123:69">若有可護天神定知自當擁護，然許實有鄰虛妄計是名為失。</s>
    <s id="123:70">所以者何？此非有體可得如色受等，亦非有用可得如眼耳等。</s>
    <s id="123:71">又若別有，如何可立彼事之滅第六轉聲？</s>
    <s id="123:72">由滅與事非互相屬，此彼相望非因果故。唯遮彼事，第六可成。</s>
    <s id="123:73">彼事之無名為滅故，滅雖別有而由彼事或得斷時方得此滅，可言此滅屬於彼事。</s>
    <s id="123:74">何因此滅定屬此得，如契經言：苾芻獲得現法涅槃，如何非有可言獲得？</s>
    <s id="123:75">由得對治便獲永違煩惱，後有所依身故名得涅槃。</s>
    <s id="123:76">復有聖教能顯涅槃唯以非有為其自性。謂契經言：所有眾苦皆無餘斷，各別捨棄盡離染滅靜息永沒，餘苦不續不取不生，此極寂靜，此極美妙，謂捨諸依及一切愛盡離染滅名為涅槃。</s>
    <s id="123:77">云何不許言不生者依此無生故言不生？我等見此第七轉聲於證滅有都無功力。</s>
    <s id="123:78">何意故說依此無生？</s>
    <s id="123:79">若依此言屬已有義，應本不生，涅槃常故。</s>
    <s id="123:80">若依此言屬已得義，是則應許依道之得，故唯依道或依道得令苦不生，汝應信受。由此善釋經說喻言：如燈焰涅槃心解脫亦爾。</s>
    <s id="123:81">此經意說：如燈涅槃唯燈焰謝無別有物，如是世尊心得解脫，</s>
    <s id="123:82">唯諸蘊滅更無所有。</s>
    <s id="123:83">阿毘達磨亦作是言：無事法云何？謂諸無為法。言無事者，謂無體性。</s>
    <s id="123:84">毘婆沙師不許此釋。</s>
    <s id="123:85">若爾彼釋事義云何？彼言事者略有五種。</s>
    <s id="123:86">一自性事，如有處言：若已得此事彼成就此事。</s>
    <s id="123:87">二所緣事，如有處言：一切法智所知隨其事。</s>
    <s id="123:88">三繫縛事，如有處言：若於此事愛結所繫，彼於此事恚結繫耶？</s>
    <s id="123:89">四所因事，如有處言：有事法云何？謂諸有為法。</s>
    <s id="123:90">五所攝事，如有處言：田事宅事妻子等事。</s>
    <s id="123:91">今於此中說因名事，顯無為法都無有因，是故無為雖實有物，常無用故無因無果，</s>
    <s id="123:92">總論已竟。</s>
    <s id="123:93">於諸果中應說何果何因所得。</s>
    <s id="123:94">頌曰：後因果異熟，前因增上果，同類遍等流，俱相應士用</s>
    <s id="123:95">論曰：言後因者，謂異熟因，於六因中最後說故，初異熟果此因所得。</s>
  </p>
  <p id="124">
    <s id="124:1">言前因者，謂能作因，於六因中最初說故，後增上果此因所得，增上之果名增上果。</s>
    <s id="124:2">唯無障住有何增上？即由無障得增上名。</s>
    <s id="124:3">或能作因亦有勝力，如十處界於五識身，諸有情業於器世界。</s>
    <s id="124:4">耳等對於眼識生等，亦有展轉增上生力，</s>
    <s id="124:5">聞已便生欣見欲故。</s>
  </p>
  <p id="125">
    <s id="125:1">此等增上如應當思，同類遍行得等流果。</s>
  </p>
  <p id="126">
    <s id="126:1">此二因果皆似因故，俱有相應得士用果，非越士體有別士用，即此所得名士用果。</s>
    <s id="126:2">此士用名為目何法？即目諸法所有作用，如士用故得士用名。如世間說鴉足藥草醉象將軍。</s>
    <s id="126:3">為唯此二有士用果？為餘亦然？</s>
    <s id="126:4">有說：餘因亦有此果，唯除異熟，由士用果與因俱生或無間生，異熟不爾。</s>
    <s id="126:5">有餘師說：此異熟因亦有隔越遠士用果，譬如農夫所收果實。</s>
    <s id="126:6">異熟等果其相云何？</s>
    <s id="126:7">頌曰：異熟無記法，有情有記生，等流似自因，離繫由慧盡，若因彼力生，是果名士用，除前有為法，有為增上果</s>
    <s id="126:8">論曰：唯於無覆無記法中有異熟果。</s>
    <s id="126:9">為此亦通非有情數？唯局有情？</s>
  </p>
  <p id="127">
    <s id="127:1">為通等流及所長養。</s>
    <s id="127:2">應知唯是有記所生。</s>
    <s id="127:3">一切不善及善有漏能記異熟故名有記。</s>
    <s id="127:4">從彼後時異熟方起，非俱無間名有記生，如是名為異熟果相。</s>
    <s id="127:5">非有情數亦從業生，何非異熟？</s>
    <s id="127:6">以共有故，謂餘亦能如是受用。</s>
    <s id="127:7">夫異熟果必無有餘共受用義，非餘造業餘可因斯受異熟果。</s>
    <s id="127:8">其增上果亦業所生，何得共受？共業生故。</s>
  </p>
  <p id="128">
    <s id="128:1">似自因法名等流果，謂似同類遍行二因。</s>
    <s id="128:2">若遍行因亦得等流果，何不許此即名同類因？</s>
    <s id="128:3">此果但由地等染故與因相似不由種類。</s>
    <s id="128:4">若由種類果亦似因，此果所因乃名同類。</s>
    <s id="128:5">故作是問，若是同類因亦遍行因耶？應作四句。</s>
    <s id="128:6">第一句者，非遍行法為同類因。</s>
    <s id="128:7">第二句者，他部遍法為遍行因，</s>
    <s id="128:8">第三句者，自部遍法為遍行因，</s>
    <s id="128:9">第四句者，除前諸相。</s>
    <s id="128:10">由慧盡法名離繫果。</s>
    <s id="128:11">滅故名盡，擇故名慧，即說擇滅名離繫果。</s>
  </p>
  <p id="129">
    <s id="129:1">若法因彼勢力所生，即說此法名士用果。如因下地加行心力上地有漏無漏定生，及因清淨靜慮心力變化心生。</s>
    <s id="129:2">如是等類擇滅應言由道力得。</s>
  </p>
  <p id="130">
    <s id="130:1">諸有為法，除前已生，是餘有為之增上果。</s>
    <s id="130:2">士用增上二果何殊？士用果名唯對作者。</s>
    <s id="130:3">增上果稱通對此餘，如匠所成，對能成匠，具得士用增上果名。</s>
    <s id="130:4">對餘非匠唯增上果。</s>
    <s id="130:5">於上所說六種因中，何位何因取果與果？</s>
    <s id="130:6">頌曰：五取果唯現，二與果亦然，過現與二因，一與唯過去</s>
    <s id="130:7">論曰：五因取果唯於現在。定非過去，彼已取故。亦非未來，彼無用故。</s>
    <s id="130:8">亦應如是說：能作因非定有果故此不說。</s>
  </p>
  <p id="131">
    <s id="131:1">俱有相應與果亦爾，唯於現在，由此二因取果與果必俱時故。</s>
  </p>
  <p id="132">
    <s id="132:1">同類遍行二因與果通於過現。</s>
    <s id="132:2">過去可然，如何現在與等流果？</s>
    <s id="132:3">有等流果無間生故，若果已生，因便過去，名已與果，不應更與。</s>
    <s id="132:4">善同類因有時取果而非與果，應作四句。</s>
    <s id="132:5">第一句者，謂斷善根時最後所捨得。</s>
    <s id="132:6">第二句者，謂續善根時最初所得得，應說爾時續者前得。</s>
    <s id="132:7">第三句者，謂不斷善根於所餘諸位。</s>
    <s id="132:8">第四句者，謂除前相。</s>
    <s id="132:9">又於不善同類因中亦有四句，第一句者，謂離欲貪時最後所捨得。</s>
    <s id="132:10">第二句者，謂退欲貪時最初所得得，應說爾時退者前得。</s>
    <s id="132:11">第三句者，謂未離欲貪於所餘諸位。</s>
    <s id="132:12">第四句者，謂除前相。</s>
    <s id="132:13">有覆無記同類因中，亦有四句。於阿羅漢得時退時未得及餘，如理應說。</s>
    <s id="132:14">無覆無記同類因中有順後句，謂與果時必亦取果。</s>
    <s id="132:15">或時取果而非與果，謂阿羅漢最後諸蘊。</s>
    <s id="132:16">約有所緣剎那差別，</s>
    <s id="132:17">善同類因亦有四句。</s>
    <s id="132:18">第一句者，謂善心無間起染無記心。</s>
    <s id="132:19">第二句者，謂與上相違。</s>
    <s id="132:20">第三句者，謂善心無間還起善心。</s>
    <s id="132:21">第四句者，謂除前相。</s>
    <s id="132:22">不善心等如其所應，亦有四句，准例應說。</s>
    <s id="132:23">取果與果其義云何？能為彼種故名取果，正與彼力故名與果。</s>
  </p>
  <p id="133">
    <s id="133:1">異熟與果唯於過去，由異熟果無與因俱及無間故。</s>
    <s id="133:2">復有餘師，前五果外別說四果，一安立果，謂如水輪為風輪果，乃至草等為大地果。</s>
    <s id="133:3">二加行果，謂如無生智等遠為不淨等果。</s>
    <s id="133:4">三和合果，謂如眼識等為眼根等果。</s>
    <s id="133:5">四修習果，謂如化心等為諸靜慮果。</s>
    <s id="133:6">如是四果皆是士用增上果攝。</s>
    <s id="133:7">說因果已，復應思擇。此中何法幾因所生？</s>
    <s id="133:8">法略有四，謂染污法，異熟生法，初無漏法，三所餘法。</s>
    <s id="133:9">餘法者何？謂除異熟餘無記法，除初無漏諸餘善法。</s>
    <s id="133:10">如是四法</s>
    <s id="133:11">頌曰：染污異熟生，餘初聖如次，除異熟遍二，及同類餘生，此謂心心所，餘及除相應</s>
    <s id="133:12">論曰：諸染污法除異熟因餘五因生。</s>
    <s id="133:13">異熟生法除遍行因餘五因生。</s>
    <s id="133:14">三所餘法雙除異熟遍行二因餘四因生。</s>
    <s id="133:15">初無漏法，雙除前二及同類因餘三因生。</s>
    <s id="133:16">如是四法為說何等？</s>
  </p>
  <p id="134">
    <s id="134:1">謂心心所不相應行及色四法，復幾因生？</s>
  </p>
  <p id="135">
    <s id="135:1">如心心所所除因外及除相應，應知餘法從四三二餘因所生。</s>
    <s id="135:2">此中染污異熟生法餘四因生。</s>
    <s id="135:3">三所餘法餘三因生。</s>
    <s id="135:4">初無漏法餘二因生。一因生法決定無有。</s>
    <s id="135:5">分別根品第二之五</s>
    <s id="135:6">廣說因已，緣復云何？</s>
    <s id="135:7">頌曰：說有四種緣，</s>
    <s id="135:8">因緣五因性，等無間非後，心心所已生，所緣一切法，增上即能作</s>
    <s id="135:9">論曰：於何處說，謂契經中。如契經中說四緣性，謂因緣性，等無間緣性，所緣緣性，增上緣性。</s>
    <s id="135:10">此中性者是緣種類。</s>
  </p>
  <p id="136">
    <s id="136:1">於六因內除能作因，所餘五因是因緣性。</s>
  </p>
  <p id="137">
    <s id="137:1">除阿羅漢臨涅槃時最後心心所法諸餘已生心心所法，是等無間緣性。</s>
    <s id="137:2">此緣生法等而無間，依是義立等無間名。</s>
    <s id="137:3">由此色等皆不可立等無間緣，不等生故。</s>
    <s id="137:4">謂欲界色，或無間生欲界色界二無表色。</s>
    <s id="137:5">或無間生欲界無漏二無表色。以諸色法雜亂現前。等無間緣生無雜亂，故色不立等無間緣。</s>
    <s id="137:6">尊者世友作如是言，於一身中一長養色相續不斷，復有第二長養色生不相違害故不可立等無間緣。</s>
    <s id="137:7">大德復言：以諸色法無間生起或少或多，謂或有時從多生少，如燒稻稈大聚為灰。</s>
    <s id="137:8">或時復有從少生多，如細種生諾瞿陀樹，根莖枝葉漸次增榮，聳幹垂條多所蔭映。</s>
    <s id="137:9">豈不心所無間生時亦有少多品類非等，謂善不善無記心中，有尋有伺三摩地等，此於異類實有少多？</s>
    <s id="137:10">然自類中無非等義，謂無少受無間生多，或復從多無間生少。想等亦爾，無非等過。</s>
    <s id="137:11">豈唯自類前能為後等無間緣？不爾。</s>
    <s id="137:12">云何？前心品法總為後品等無間緣。</s>
    <s id="137:13">非唯自類，且於受等自體類中無少生多以說等義。</s>
    <s id="137:14">唯執同類相續者，說唯自類有等無間緣。</s>
    <s id="137:15">心唯生心受唯生受，乃至廣說。若從無染無間染生，此染心中所有煩惱用先滅煩惱為等無間緣。如出滅定心還用先滅正入滅定心為緣故起。</s>
    <s id="137:16">彼說非善。</s>
    <s id="137:17">初無漏心應闕此緣而得生故。不相應行亦如諸色，雜亂現前故非等無間緣，三界及不繫可俱現前故。</s>
    <s id="137:18">何緣不許未來世有等無間緣？以未來法雜亂而住無前後故。</s>
    <s id="137:19">如何世尊知未來世此法無間此法應生？</s>
    <s id="137:20">比過現法而現知故。</s>
    <s id="137:21">傳說：世尊見從過去如此類業此類果生，是法無間生如是法。</s>
    <s id="137:22">又從現在如此類業此類果生，是法無間生如是法，如是見已。</s>
    <s id="137:23">便於未來諸亂住法，能正了達此法無間此法應生，雖如是知而非比智。由佛比類過去現在因果次第，便於未來亂住諸法能現了達，謂未來世如是有情造如是業招如是果。是願智攝故非比智。</s>
    <s id="137:24">若爾世尊未見前際，於後際法應不能知。</s>
    <s id="137:25">有餘復言：有情身內有未來世果因先兆，是不相應行蘊差別。</s>
    <s id="137:26">佛唯觀此便知未來，非要現遊靜慮通慧，若爾諸佛便於未來占相故知，非為現證。</s>
    <s id="137:27">故如經部諸師所言，世尊舉意遍知諸法非比非占。此說為善。</s>
    <s id="137:28">如世尊說：諸佛德用諸佛境界不可思議。</s>
    <s id="137:29">若於未來無定前後次第安立，何故但言世第一法無間唯生苦法智忍不生餘法。</s>
    <s id="137:30">如是廣說，乃至金剛喻定無間，唯生盡智不生餘法。</s>
    <s id="137:31">若此法生繫屬彼法要彼無間此乃得生，如芽等生要藉種等。然此非有等無間緣。</s>
    <s id="137:32">諸阿羅漢最後心心所，何緣故說非等無間緣？無餘心等續此起故。</s>
    <s id="137:33">豈不如是無間滅心亦名為意，後心無間識既不生應不名意。</s>
    <s id="137:34">意是依所顯，非作用所顯，此最後心有所依義，餘緣闕故後識不生。</s>
    <s id="137:35">等無間緣作用所顯，若法此緣取為果已，定無諸法及諸有情能為障礙令彼不起。故最後心雖得名意而不可說等無間緣。</s>
    <s id="137:36">若法與心為等無間，彼法亦是心無間耶？應作四句。</s>
    <s id="137:37">第一句者，謂無心定出心心所，及第二等二定剎那。</s>
    <s id="137:38">第二句者，謂初所起二定剎那，及有心位諸心心所生住異滅。</s>
    <s id="137:39">第三句者，謂初所起二定剎那，及有心位心心所法。</s>
    <s id="137:40">第四句者，謂第二等二定剎那，及無心定出心心所生住異滅。</s>
    <s id="137:41">若法與心為等無間，與無心定為無間耶？應作四句。</s>
    <s id="137:42">謂前第三第四句為今第一第二句。即前第一第二句為今第三第四句。</s>
    <s id="137:43">從二定出諸心心所望入定心中間遠隔，如何為彼等無間耶，中間不隔心心所故。</s>
    <s id="137:44">如是已釋等無間緣。</s>
    <s id="137:45">所緣緣性，即一切法。</s>
    <s id="137:46">望心心所隨其所應。謂如眼識及相應法以一切色為所緣緣。如是耳識及相應法以一切聲，鼻識相應以一切香，舌識相應以一切味，身識相應以一切觸，意識相應以一切法為所緣緣。</s>
    <s id="137:47">若法與彼法為所緣，無時此與彼非所緣，於不緣位亦所緣攝，被緣不緣其相一故。譬如薪等於不燒時亦名所燒，相無異故。</s>
    <s id="137:48">心心所法，如於所緣處事剎那三皆決定，於所依亦有如是決定耶？</s>
    <s id="137:49">應言亦有如是決定。然於現在親附自所依，過去未來與所依相離。</s>
    <s id="137:50">有說：在過去亦親附所依。</s>
    <s id="137:51">如是已釋所緣緣性。</s>
  </p>
  <p id="138">
    <s id="138:1">增上緣性即能作因，以即能作因為增上緣故，此緣體廣名增上緣，一切皆是增上緣故。</s>
    <s id="138:2">既一切法亦所緣緣，此增上緣何獨體廣？</s>
    <s id="138:3">俱有諸法未嘗為所緣，然為增上故，唯此體廣。</s>
    <s id="138:4">或所作廣名增上緣，以一切法各除自性與一切有為為增上緣故。</s>
    <s id="138:5">頗有法於法全非四緣不？有。謂自性於自性。</s>
    <s id="138:6">於他性亦有，謂有為於無為，無為於無為。</s>
    <s id="138:7">如是諸緣於何位法而興作用？</s>
    <s id="138:8">頌曰：二因於正滅，三因於正生，餘二緣相違，而興於作用</s>
    <s id="138:9">論曰：前說五因為因緣性，二因作用於正滅時。正滅時言顯法現在滅現前，故名正滅時。</s>
    <s id="138:10">俱有相應於法滅位方興作用，由此二因令俱生果有作用故。</s>
  </p>
  <p id="139">
    <s id="139:1">所言三因於正生者，謂未來法於正生位，生現前故名正生時。同類遍行異熟三種，於法生位作用方興。</s>
  </p>
  <p id="140">
    <s id="140:1">已說因緣二時作用，二緣作用與此相違。</s>
    <s id="140:2">等無間緣於法生位而興作用，以彼生時前心心所與其處故。</s>
    <s id="140:3">若所緣緣能緣滅位而興作用，以心心所要現在時方取境故。</s>
    <s id="140:4">唯增上緣於一切位皆無障住故，彼作用隨無障位一切無遮。</s>
    <s id="140:5">已說諸緣及興作用。</s>
    <s id="140:6">應言何法由幾緣生？</s>
    <s id="140:7">頌曰：心心所由四，二定但由三，餘由二緣生，非天次等故</s>
    <s id="140:8">論曰：心心所法由四緣生，此中因緣謂五因性。</s>
    <s id="140:9">等無間緣謂前無間已生，非後心心所法。</s>
    <s id="140:10">所緣緣者謂隨所應或色等五，或一切法。</s>
    <s id="140:11">增上緣者謂隨所應各除自性餘一切法。</s>
  </p>
  <p id="141">
    <s id="141:1">滅盡無想二定由三除所緣緣，非能緣故。</s>
    <s id="141:2">由因緣者，謂由二因：一俱有因，謂生等相；二同類因，謂前已生同地善法。</s>
    <s id="141:3">等無間緣謂入定心及相應法。</s>
    <s id="141:4">增上緣者，謂如前說。</s>
    <s id="141:5">如是二定心等引生礙心等起故，與心等，但為等無間，非等無間緣。</s>
  </p>
  <p id="142">
    <s id="142:1">餘不相應及諸色法由因增上二緣所生。</s>
    <s id="142:2">一切世間唯從如上所說諸因諸緣所起，非自在天我勝性等一因所起。此有何因？</s>
    <s id="142:3">若一切成許由因者，豈不便捨一切世間由自在等一因生論？</s>
  </p>
  <p id="143">
    <s id="143:1">又諸世間非自在等一因所起，次第等故。謂諸世間若自在等一因生者，則應一切俱時而生非次第起。現見諸法次第而生，故知定非一因所起。</s>
    <s id="143:2">若執自在隨欲故然，謂彼欲令此法今起此法今滅此於後時。</s>
    <s id="143:3">是則應成非一因起，亦由樂欲差別生故，或差別欲應一時生，所因自在無差別故。</s>
    <s id="143:4">若欲差別更待餘因不俱起者，則非一切唯用自在一法為因。</s>
    <s id="143:5">或所待因亦應更待餘因差別方次第生，則所待因應無邊際。若更不待餘差別因，此因應無次第生義，則差別欲非次第生，若許諸因展轉差別無有邊際，信無始故，徒執自在為諸法因不越釋門因緣正理。</s>
    <s id="143:6">若言自在欲雖頓生而諸世間不俱起者，由隨自在欲所生故，理亦不然，彼自在欲前位與後無差別故。</s>
    <s id="143:7">又彼自在作大功力，生諸世間得何義利？</s>
    <s id="143:8">若為發喜生諸世間？此喜離餘方便不發，是則自在於發喜中既必待餘，應非自在。於喜既爾，餘亦應然。差別因緣不可得故。</s>
    <s id="143:9">或若自在生地獄等無量苦具逼害有情，為見如斯發生自喜，咄哉何用此自在為？</s>
    <s id="143:10">依彼頌言，誠為善說：</s>
    <s id="143:11">由險利能燒</s>
    <s id="143:12">可畏恒逼害</s>
    <s id="143:13">樂食血肉髓</s>
    <s id="143:14">故名魯達羅</s>
  </p>
  <p id="144">
    <s id="144:1">又若信受一切世間唯自在天一因所起，則為誹撥現見世間所餘因緣人功等事。</s>
    <s id="144:2">若言自在待餘因緣助發功能方成因者，但是朋敬自在天言，離所餘因緣不見別用故。</s>
    <s id="144:3">或彼自在要餘因緣助方能生，應非自在。</s>
    <s id="144:4">若執初起自在為因，餘後續生待餘因者，則初所起不待餘因，應無始成猶如自在。</s>
    <s id="144:5">我勝性等隨其所應如自在天應廣徵遣，故無有法唯一因生。</s>
    <s id="144:6">奇哉世間不修勝慧，如愚禽獸，良足可悲。彼彼生中別別造業，自受異熟及士用果。而妄計有自在等因。</s>
    <s id="144:7">且止破邪應辯正義，前言餘法由二緣生，於中云何大種所造自他相望互為因緣？</s>
    <s id="144:8">頌曰：大為大二因，為所造五種，造為造三種，為大唯一因</s>
    <s id="144:9">論曰：初言大為大二因者，是諸大種更互相望，但為俱有同類因義。</s>
  </p>
  <p id="145">
    <s id="145:1">大於所造能為五因，何等為五？謂生依立持養別故。</s>
    <s id="145:2">如是五因，但是能作因之差別。</s>
    <s id="145:3">從彼起故說為生因。</s>
    <s id="145:4">生已隨逐大種轉故，如依師等說為依因。</s>
    <s id="145:5">能任持故，如壁持畫說為立因。</s>
    <s id="145:6">不斷因故說為持因。</s>
    <s id="145:7">增長因故說為養因。</s>
    <s id="145:8">如是則顯大與所造為起變持住長因性。</s>
  </p>
  <p id="146">
    <s id="146:1">諸所造色自互相望容有三因，所謂俱有同類異熟。</s>
    <s id="146:2">其能作因無差別轉故不恒數。</s>
    <s id="146:3">俱有因者，謂隨心轉身語二業，非餘造色。</s>
    <s id="146:4">同類因者，一切前生於後同類。</s>
    <s id="146:5">異熟因者，謂身語業能招異熟眼根等果。</s>
  </p>
  <p id="147">
    <s id="147:1">所造於大但為一因，謂異熟因，身語二業能招異熟大種果故。</s>
    <s id="147:2">前已總說諸心心所前能為後等無間緣。未決定說何心無間有幾心生？復從幾心有何心起？</s>
    <s id="147:3">今當定說。謂且略說有十二心，云何十二。</s>
    <s id="147:4">頌曰：欲界有四心，善惡覆無覆，色無色除惡，無漏有二心</s>
    <s id="147:5">論曰：且於欲界有四種心，謂善不善有覆無記無覆無記。</s>
  </p>
  <p id="148">
    <s id="148:1">色無色界各有三心，謂除不善，餘如上說。如是十種說有漏心。</s>
  </p>
  <p id="149">
    <s id="149:1">若無漏心唯有二種，謂學無學，合成十二。此十二心互相生者。</s>
    <s id="149:2">頌曰：欲界善生九，此復從八生，染從十生四，餘從五生七，色善生十一，此復從九生，有覆從八生，此復生於六，無覆從三生，此復能生六，無色善生九，此復從六生，有覆生從七，無覆如色辨，學從四生五，餘從五生四</s>
    <s id="149:3">論曰：欲界善心無間生九，謂自界四。</s>
    <s id="149:4">色界二心，於入定時及續生位，如其次第生善染心。</s>
    <s id="149:5">無色界一於續生位，欲善無間生彼染心，不生彼善以極遠故。</s>
    <s id="149:6">無色於欲四遠故遠：一所依遠，二行相遠，三所緣遠，四對治遠。</s>
  </p>
  <p id="150">
    <s id="150:1">及學無學。</s>
  </p>
  <p id="151">
    <s id="151:1">謂入觀時，即此復從八無間起，謂自界四色界二心，於出定時從彼善起，彼染污定所逼惱時，從彼染心生於下善，為依下善防彼退故，及學無學，謂出觀時。</s>
  </p>
  <p id="152">
    <s id="152:1">染謂不善有覆無記二各從十無間而生，謂十二中除學無學，於續生位，三界諸心皆可無間生欲界染心故。</s>
  </p>
  <p id="153">
    <s id="153:1">即此無間能生四心，謂自界四，餘無生理。</s>
  </p>
  <p id="154">
    <s id="154:1">餘謂欲纏無覆無記。此心從五無間而生，</s>
    <s id="154:2">謂自界四及色界善，欲界化心從彼生故。</s>
  </p>
  <p id="155">
    <s id="155:1">即此無間能生七心，謂自界四及色界二善與染污，欲界化心還生彼善，於續生位生彼染心，并無色一於續生位此無覆心能生彼染。</s>
  </p>
  <p id="156">
    <s id="156:1">色界善心無間生十一，謂除無色無覆無記心。</s>
  </p>
  <p id="157">
    <s id="157:1">即此復從九無間起，謂除欲界二染污心，及除無色無覆無記。</s>
  </p>
  <p id="158">
    <s id="158:1">有覆從八無間而生，除欲二染及學無學。</s>
  </p>
  <p id="159">
    <s id="159:1">即此無間能生六心，謂自界三，欲善不善有覆無記。</s>
  </p>
  <p id="160">
    <s id="160:1">無覆從三無間而起，謂唯自界，餘無生理。</s>
  </p>
  <p id="161">
    <s id="161:1">即此無間能生六心，謂自界三，欲無色染。</s>
  </p>
  <p id="162">
    <s id="162:1">【+A7無覆如色說從三無間生，謂自界三，餘皆非理。即此無間能生六心，謂自界三及欲色染。】</s>
  </p>
  <p id="163">
    <s id="163:1">無色界善無間生九心，謂除欲善及欲色無覆。</s>
  </p>
  <p id="164">
    <s id="164:1">即此從六無間而生，謂自界三及色界善并學無學。</s>
  </p>
  <p id="165">
    <s id="165:1">有覆無間能生七心，謂自界三及色界善，欲色界染。</s>
  </p>
  <p id="166">
    <s id="166:1">即此亦從七無間起，謂除欲色染及學無學心。</s>
    <s id="166:2">【-A7無覆如色說從三無間生，謂自界三，餘皆非理。即此無間能生六心，謂自界三及欲色染。】</s>
    <s id="166:3">學心從四無間而生，謂即學心及三界善。</s>
  </p>
  <p id="167">
    <s id="167:1">即此無間能生五心，謂前四心及無學一。</s>
  </p>
  <p id="168">
    <s id="168:1">餘謂無學從五無間生，謂三界善及學無學二。</s>
  </p>
  <p id="169">
    <s id="169:1">即此無間能生四心，謂三界善及無學一。</s>
    <s id="169:2">說十二心互相生已。</s>
  </p>
  <p id="170">
    <s id="170:1">云何分此為二十心？</s>
    <s id="170:2">頌曰：十二為二十，謂三界善心，分加行生得，欲無覆分四，異熟威儀路，工巧處通果，色界除工巧，餘數如前說</s>
    <s id="170:3">論曰：三界善心各分二種，謂加行得，生得別故。</s>
  </p>
  <p id="171">
    <s id="171:1">欲界無覆分為四心，一異熟生，二威儀路，三工巧處，四通果心。</s>
  </p>
  <p id="172">
    <s id="172:1">色無覆心分為三種，除工巧處，上界都無造作種種工巧事故。</s>
    <s id="172:2">如是十二為二十心，謂善分六，無覆分八。</s>
    <s id="172:3">無色界無威儀路等餘數如上故成二十。</s>
    <s id="172:4">威儀路等三無覆心色香味觸為所緣境；工巧處等亦緣於聲。如是三心唯是意識。</s>
    <s id="172:5">威儀路工巧處加行亦通四識五識。</s>
    <s id="172:6">有餘師說有威儀路及工巧處所引意識能具足緣十二處境。</s>
    <s id="172:7">如是二十互相生者，</s>
    <s id="172:8">且說欲界八種心中，加行善心無間生十，謂自界七除通果心，及色界一加行善心并學無學。</s>
    <s id="172:9">即此復從八無間起，謂自界四二善二染，及色界二加行善心有覆無記，并學無學。</s>
    <s id="172:10">生得善心無間生九，謂自界七除通果心，及色無色有覆無記。</s>
    <s id="172:11">即此復從十一心起，謂自界七除通果心，及色界二加行善心有覆無記，并學無學。</s>
    <s id="172:12">二染污心無間生七，謂自界七除通果心。</s>
    <s id="172:13">即此復從十四心起，謂自界七除通果心，及色界四除加行善與通果心，并無色三，除加行善。</s>
    <s id="172:14">異熟威儀無間生八，謂自界六除加行善與通果心，及色無色有覆無記。</s>
    <s id="172:15">即此復從七無間起，謂自界七除通果心。</s>
    <s id="172:16">工巧處心無間生六，謂自界六除加行善與通果心。</s>
    <s id="172:17">即此復從七無間起，謂自界七除通果心。</s>
    <s id="172:18">從通果心無間生二，謂自界一即通果心，及色界一即加行善，即此亦從二無間起，謂即前說自色二心。</s>
    <s id="172:19">次說色界六種心中，從加行善心無間生十二，謂自界六及欲界三加行生得與通果心，并無色一加行善心學無學心。</s>
    <s id="172:20">即此復從十無間起，謂自界四，除威儀路與異熟生，及欲界二加行通果，并無色二加行有覆學無學心。</s>
    <s id="172:21">生得善心無間生八，謂自界五除通果心及欲界二不善有覆，并無色一有覆無記。</s>
    <s id="172:22">即此復從五無間起，謂自界五除通果心，有覆無記無間生九，謂自界五除通果心，及欲界四二善二染。</s>
    <s id="172:23">即此復從十一心起，謂自界五除通果心，及欲界三生得善心威儀異熟，并無色三除加行善異熟。</s>
    <s id="172:24">威儀無間生七，謂自界四除加行善與通果心，及欲界二不善有覆，并無色一有覆無記。</s>
    <s id="172:25">即此復從五無間起，謂自界五除通果心。</s>
    <s id="172:26">從通果心無間生二，謂自界二加行通果。即此亦從二無間起，謂即前說自界二心。</s>
  </p>
  <p id="173">
    <s id="173:1">次說無色四種心中，加行善心無間生七，謂自界四及色界一加行善心，并學無學。</s>
    <s id="173:2">即此復從六無間起，謂自界三唯除異熟，及色界一加行善心，并學無學。</s>
    <s id="173:3">生得善心無間生七，謂自界四及色界一有覆無記，并欲界二不善有覆。</s>
    <s id="173:4">即此復從四無間起，謂自界四，有覆無記無間生八，謂自界四及色界二加行有覆，并欲界二不善有覆。</s>
    <s id="173:5">即此復從十無間起，謂自界四及色界三生得異熟與威儀路，并欲界三名如色說。</s>
    <s id="173:6">異熟生心無間生六，謂自界三除加行善，及色界一有覆無記，并欲界二不善有覆。</s>
    <s id="173:7">即此復從四無間起，謂自界四。</s>
    <s id="173:8">次說無漏二種心中，從有學心無間生六，謂通三界加行善心及欲生得，并學無學。</s>
    <s id="173:9">即此復從四無間起，謂三加行及有學心。</s>
    <s id="173:10">從無學心無間生五，謂前有學所生六中除有學一。</s>
    <s id="173:11">即此復從五無間起，謂三加行及學無學。</s>
    <s id="173:12">復有何緣，加行無間能生異熟工巧威儀，非彼無間生加行善？</s>
    <s id="173:13">勢力劣故，非作功用所引發故，樂作功用引發工巧威儀轉故，不能順起加行善心。</s>
    <s id="173:14">出心不由功用轉故，加行無間可能生彼。</s>
    <s id="173:15">若爾染污無間，不應生加行善，不相順故。</s>
    <s id="173:16">雖爾厭倦煩惱現行為欲了知容起加行。</s>
    <s id="173:17">欲界生得以明利故，可有從彼學無學心色界加行無間而起。非作功用所引發故，不能從此引生彼心。</s>
    <s id="173:18">又欲生得以明利故，可從色染無間而生。</s>
    <s id="173:19">色界生得不明利故，非無色染無間而起。</s>
    <s id="173:20">作意有三。一自相作意，謂如觀色變礙為相，乃至觀識了別為相，如是等觀相應作意。</s>
    <s id="173:21">二共相作意，謂十六行相應作意。</s>
    <s id="173:22">三勝解作意，謂不淨觀及四無量有色解脫勝處遍處。</s>
    <s id="173:23">如是等觀相應作意，如是三種作意無間聖道現前。</s>
    <s id="173:24">聖道無間亦能具起三種作意。若作是說便順此言：不淨觀俱行修念等覺分。</s>
    <s id="173:25">有餘師說：唯從共相作意無間聖道現前。</s>
    <s id="173:26">聖道無間通起三種，修不淨觀調伏心已，方能引生共相作意，從此無間聖道現前，依此傳傳密意故，說不淨觀俱行修念等覺分。</s>
    <s id="173:27">有餘復言：唯從共相作意無間聖道現前，聖道無間亦唯能起共相作意。</s>
    <s id="173:28">若爾有依未至定等三地證入正性離生，聖道無間可生欲界共相作意。</s>
    <s id="173:29">若依第二第三第四靜慮證入正性離生，聖道無間起何作意？非起欲界共相作意，以極遠故。</s>
    <s id="173:30">非於彼地已有曾得共相作意，異於曾得順決擇分。</s>
    <s id="173:31">非諸聖者順決擇分可復現前，</s>
    <s id="173:32">非得果已可重發生加行道故。</s>
    <s id="173:33">若謂有別共相作意，順決擇分俱時已修，由繫屬彼是彼類故。如觀諸行皆是無常，觀一切法皆是非我涅槃寂靜，聖道無間引彼現前。</s>
    <s id="173:34">毘婆沙師不許此義，違正理故。</s>
    <s id="173:35">若依未至定得阿羅漢果後出觀心或即彼地或是欲界，</s>
    <s id="173:36">依無所有處得阿羅漢果後出觀心或即彼地或是有頂，</s>
    <s id="173:37">若依餘地得阿羅漢果後出觀心唯自非餘地。</s>
    <s id="173:38">於欲界中有三作意，一聞所成，二思所成，三生所得。</s>
    <s id="173:39">色界亦有三種作意，一聞所成，二修所成，三生所得，無思所成，舉心思時即入定故。</s>
    <s id="173:40">無色唯有二種作意，一修所成，二生所得。</s>
    <s id="173:41">此中五種作意無間聖道現前，除生所得。聖道繫屬加行心故。</s>
    <s id="173:42">聖道無間亦得發生，欲界生得以明利故。</s>
    <s id="173:43">於前所說十二心中何心現前？幾心可得？</s>
    <s id="173:44">頌曰：三界染心中，得六六二種，色善三學四，餘皆自可得</s>
    <s id="173:45">論曰：欲界染心正現前位，十二心內容得六心，彼先不成今得成故。</s>
    <s id="173:46">由疑續善及界退還，欲界善心爾時名得。由起惑退及界退還得欲二心，不善有覆及得色界一有覆心。由起惑退得無色界一有覆心，及得學心，故名得六。</s>
    <s id="173:47">色界染心正現前位，十二心內亦得六心，由界退還得欲界一無覆無記及色界三，色界染心亦由退得，由起惑退得無色界一有覆心，及得學心，故名得六。</s>
    <s id="173:48">無色染心正現前位，十二心內唯得二心，由起惑退得彼染心，及得學心，故名得二。</s>
  </p>
  <p id="174">
    <s id="174:1">色界善心正現前位，十二心內容得三心，謂彼善心及欲色界無覆無記，由昇進故。</s>
  </p>
  <p id="175">
    <s id="175:1">若有學心正現前位，十二心內容得四心，謂有學心及欲色界無覆無記并無色善。由初證入正性離生，及由聖道離欲色染，</s>
  </p>
  <p id="176">
    <s id="176:1">餘謂前說染等心餘，不說彼心正現前位得心差別，應知彼心正現前位，唯自可得。</s>
    <s id="176:2">有餘於此總說頌曰：</s>
    <s id="176:3">慧者說染心</s>
    <s id="176:4">現起時得九</s>
    <s id="176:5">善心中得六</s>
    <s id="176:6">無記唯無記</s>
    <s id="176:7">於善心中應言得七，謂由正見續善根時，欲界善心起位名得，離欲界染究竟位中，頓得欲色無覆無記，</s>
    <s id="176:8">得色無色三摩地時，彼二善心說名為得。</s>
    <s id="176:9">初入離生位證阿羅漢時，學無學心說名為得。</s>
    <s id="176:10">餘准前釋應知其相。</s>
    <s id="176:11">為攝前義，復說頌言：</s>
    <s id="176:12">由託生入定</s>
    <s id="176:13">及離染退時</s>
    <s id="176:14">續善位得心</s>
    <s id="176:15">非先所成故</s>
  </p>
</text>
