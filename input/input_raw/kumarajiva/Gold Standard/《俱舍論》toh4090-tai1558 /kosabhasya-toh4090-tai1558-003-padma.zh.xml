<?xml version='1.0' encoding='utf-8'?>
<text>
  <p id="1">
    <s id="1:1">"《阿毘達磨俱舍論》</s>
    <s id="1:2">世親</s>
    <s id="1:3">造</s>
    <s id="1:4">分別世品第三之一</s>
  </p>
  <p id="2">
    <s id="2:1">已依三界分別心等，今次應說，</s>
    <s id="2:2">三界是何？各於其中處別有幾？</s>
  </p>
  <p id="3">
    <s id="3:1">頌曰：地獄傍生鬼，人及六欲天名欲界</s>
    <s id="3:2">二十，由地獄洲異，此上十七處，名色界於中，三靜慮各三，第四靜慮八，無色界無處，由生有四種，依同分及命，令心等相續</s>
    <s id="3:3">論曰：</s>
    <s id="3:4">地獄等四及</s>
    <s id="3:5">六欲天并器世間，</s>
    <s id="3:6">是名欲界。六欲天者：</s>
    <s id="3:7">一四大王眾天，</s>
    <s id="3:8">二三十三天，</s>
    <s id="3:9">三夜摩天，</s>
    <s id="3:10">四覩史多天，</s>
    <s id="3:11">五樂變化天，</s>
    <s id="3:12">六他化自在天。</s>
    <s id="3:13">如是欲界處別有幾？</s>
  </p>
  <p id="4">
    <s id="4:1">地獄洲異故成二十八。</s>
    <s id="4:2">大地獄名地獄異：一等活地獄，二黑繩地獄，三眾合地獄，四號叫地獄，五大叫地獄，六炎熱地獄，七大熱地獄，八無間地獄。</s>
    <s id="4:3">言洲異者：謂四大洲：一南贍部洲，二東勝身洲，三西牛貨洲，四北俱盧洲。</s>
    <s id="4:4">如是十二并</s>
    <s id="4:5">六欲天傍生餓鬼處</s>
    <s id="4:6">成二十。</s>
    <s id="4:7">若有情界從自在天至無間獄，</s>
    <s id="4:8">若器世界乃至風輪皆欲界攝。</s>
    <s id="4:9">此欲界</s>
    <s id="4:10">上處有十七，</s>
  </p>
  <p id="5">
    <s id="5:1">謂三靜慮處各有三，</s>
    <s id="5:2">第四靜慮處獨有八，</s>
    <s id="5:3">器及有情總名色界，</s>
  </p>
  <p id="6">
    <s id="6:1">第一靜慮處有三者：一梵眾天，二梵輔天，三大梵天。</s>
    <s id="6:2">第二靜慮處有三者：一少光天，二無量光天，三極光淨天。</s>
    <s id="6:3">第三靜慮處有三者：一少淨天，二無量淨天，三遍淨天。</s>
    <s id="6:4">第四靜慮處有八者：一無雲天，二福生天，三廣果天，四無煩天，五無熱天，六善現天，七善見天，八色究竟天。</s>
  </p>
  <p id="7">
    <s id="7:1">迦濕彌羅國諸大論師皆言，色界處但有十六。</s>
    <s id="7:2">彼謂，即於梵輔天處有高臺閣，名大梵天，一主所居非有別地。</s>
  </p>
  <p id="8">
    <s id="8:1">如尊處座四眾圍繞，</s>
    <s id="8:2">無色界中都無有處，</s>
    <s id="8:3">以無色法無有方所，</s>
    <s id="8:4">過去未來無表無色不住方所，理決然故。</s>
  </p>
  <p id="9">
    <s id="9:1">但異熟生差別有四：一空無邊處，二識無邊處，三無所有處，四非想非非想處，如是四種名無色界。</s>
    <s id="9:2">此四非由處有上下，</s>
    <s id="9:3">但由生故勝劣有殊。</s>
    <s id="9:4">復如何知彼無方處？謂於是處得彼定者。命終即於是處生故。</s>
    <s id="9:5">復從彼沒生欲色時，即於是處中有起故，如有色界一切有情要依色身心等相續，於無色界受生有情，以何為依心等相續？</s>
  </p>
  <p id="10">
    <s id="10:1">對法諸師說，彼心等依眾同分及與命根而得相續。</s>
    <s id="10:2">若爾有色有情心等何不但依此二相續，有色界生此二劣故。</s>
    <s id="10:3">無色此二因何故強？</s>
    <s id="10:4">彼界二從勝定生故，由彼等至能伏色想。</s>
    <s id="10:5">若爾於彼心等相續，但依勝定何用別依？</s>
    <s id="10:6">又今應說，如有色界受生有情同分命根依色而轉，無色此二以何為依。</s>
    <s id="10:7">此二更互相依而轉，有色此二何不相依，有色界生此二劣故。</s>
    <s id="10:8">無色此二因何故強？</s>
    <s id="10:9">彼界此二種從勝定生故。</s>
    <s id="10:10">前說彼定能伏色想，是則還同心相續難，或心心所唯互相依故。經部師說，無色界心等相續無別有依。</s>
    <s id="10:11">謂若有因未離色愛引起心等，所引心等與色俱生，依色而轉。</s>
    <s id="10:12">若因於色已得離愛，厭背色故，所引心等非色俱生不依色轉。</s>
    <s id="10:13">何故名為欲等三界？</s>
    <s id="10:14">能持自相故名為界，</s>
    <s id="10:15">或種族義如前已釋。</s>
    <s id="10:16">欲所屬界說名欲界，</s>
    <s id="10:17">色所屬界說名色界。</s>
    <s id="10:18">略去中言故作是說，</s>
    <s id="10:19">如胡椒飲如金剛環。</s>
    <s id="10:20">於彼界中色非有故名為無色。</s>
    <s id="10:21">所言色者：是變礙義，或示現義。</s>
    <s id="10:22">彼體非色立無色名，</s>
    <s id="10:23">非彼但用色無為體，</s>
    <s id="10:24">無色所屬界說名無色界，</s>
    <s id="10:25">略去中言喻如前說。</s>
    <s id="10:26">又欲之界名為欲界，</s>
    <s id="10:27">此界力能任持欲故，</s>
    <s id="10:28">色無色界應知亦然。</s>
    <s id="10:29">此中欲言為說何法略說段食婬所引貪。</s>
    <s id="10:30">如經頌言：</s>
    <s id="10:31">世諸妙境非真欲</s>
    <s id="10:32">真欲謂人分別貪</s>
    <s id="10:33">妙境如本住世間  </s>
    <s id="10:34">智者於中已除欲</s>
    <s id="10:35">邪命外道便詰尊者舍利子言：</s>
    <s id="10:36">若世妙境非真欲  </s>
    <s id="10:37">說欲是人分別貪</s>
    <s id="10:38">比丘應名受欲人  </s>
    <s id="10:39">起惡分別尋思故</s>
    <s id="10:40">時舍利子反質彼言：</s>
    <s id="10:41">若世妙境是真欲  </s>
    <s id="10:42">說欲非人分別貪</s>
    <s id="10:43">汝師應名受欲人  </s>
    <s id="10:44">恒觀可意妙色故</s>
    <s id="10:45">若法於彼三界現行，此法即說三界繫不？</s>
    <s id="10:46">不爾，</s>
    <s id="10:47">云何於中隨增三界貪者是三界繫？</s>
    <s id="10:48">此中何法名三界貪，</s>
    <s id="10:49">謂三界中各隨增者。</s>
    <s id="10:50">今此所言同縛馬答，猶如有問縛馬者誰，</s>
    <s id="10:51">答言馬主。</s>
    <s id="10:52">即彼復問馬主是誰， 答言縛者：如是二答皆不令解。</s>
    <s id="10:53">今此所言不同彼答，謂於前說欲界諸處未離貪者貪名欲貪，此所隨增名欲界繫。</s>
    <s id="10:54">於前所說色無色中隨其所應當知亦爾。</s>
    <s id="10:55">或不定地貪名欲貪，此所隨增名欲界繫。</s>
    <s id="10:56">諸靜慮地貪名色貪，此所隨增名色界繫。諸無色地貪名無色貪，此所隨增名為無色界繫。</s>
    <s id="10:57">於欲化心上如何起欲貪？</s>
    <s id="10:58">從他所聞，或自退失生愛味故。</s>
    <s id="10:59">或觀化者自在勢力於彼化心生貪愛故。</s>
    <s id="10:60">若心能化香味二法，此能化心是欲界繫，色界心不能化作香味故。</s>
    <s id="10:61">如是三界唯有一耶？</s>
    <s id="10:62">三界無邊如虛空量。</s>
    <s id="10:63">故雖無有始起有情，無量無邊佛出於世，一一化度無數有情令證無餘般涅槃界而不窮盡猶若虛空。</s>
    <s id="10:64">世界當言云何安住？</s>
    <s id="10:65">當言傍住故。契經言：譬如天雨滴如車軸，無間無斷從空下澍。</s>
    <s id="10:66">如是東方無間無斷無量世界或壞或成。</s>
    <s id="10:67">如於東方，南西北方亦復如是，不說上下。</s>
    <s id="10:68">有說亦有上下二方，餘部經中說十方故。色究竟上復有欲界，於欲界下有色究竟。</s>
    <s id="10:69">若有離一欲界貪時，諸欲界貪皆得滅離。</s>
    <s id="10:70">離色無色應知亦爾。</s>
    <s id="10:71">依初靜慮起通慧時，所發神通但能往至自所生界梵世非餘。所餘通慧應知亦爾。</s>
    <s id="10:72">已說三界，五趣云何？</s>
    <s id="10:73">頌曰：於中地獄等，自名說五趣</s>
    <s id="10:74">唯無覆無記，有情非中有</s>
    <s id="10:75">論曰：於三界中說有五趣，即地獄等如自名說，謂前所說地獄傍生鬼及人天是名五趣。唯於欲界有四趣全，三界各有天趣一分。</s>
    <s id="10:76">為有三界非趣所攝，而於界中說有五趣，有謂善染外器中有雖是界性而非趣攝。</s>
  </p>
  <p id="11">
    <s id="11:1">五趣體唯無覆無記，</s>
    <s id="11:2">若異此者趣應相雜，於一趣中具有五趣業煩惱故。</s>
    <s id="11:3">五趣唯是有情數攝，體非中有。</s>
    <s id="11:4">施設足論作如是說，四生攝五趣非五攝四生，不攝者何？所謂中有。</s>
    <s id="11:5">法蘊足論亦作是言：眼界云何？</s>
    <s id="11:6">謂四大種所造淨色是眼。眼根眼處眼界地獄傍生鬼人天趣修成中有。</s>
    <s id="11:7">契經亦簡中有異趣。</s>
    <s id="11:8">是何契經？謂七有經。彼說七有：謂地獄有、傍生有、餓鬼有、天有、人有、業有、中有。</s>
    <s id="11:9">彼經中說五趣及因并趣方便，</s>
    <s id="11:10">故趣唯是無覆無記，其理極成，簡業有因異諸趣故。</s>
    <s id="11:11">迦濕彌羅國誦如是契經，尊者舍利子作是言：具壽！若有地獄諸漏現前故，造作增長順地獄受業。</s>
    <s id="11:12">彼身語意曲穢濁故於捺捺落迦中受五蘊異熟，異熟起已名那落迦。</s>
    <s id="11:13">除五蘊法彼那落迦都不可得，</s>
    <s id="11:14">故趣唯是無覆無記。</s>
    <s id="11:15">若如是者：品類足論當云何通，彼說五趣一切隨眠所隨增故。</s>
    <s id="11:16">彼說五趣續生心中容有五部一切煩惱趣及入心，總說為趣，無相違失，譬如村落及村落邊總名村落。</s>
    <s id="11:17">有說，趣體亦通善染，</s>
    <s id="11:18">然七有經簡業有者，非別說故，定非彼攝。</s>
    <s id="11:19">如五濁中煩惱與見別說為濁，非別說故，彼見定非煩惱所攝，如是業有雖亦是趣，為顯趣因，是故別說。</s>
    <s id="11:20">若爾中有亦應是趣，不爾，趣義不相應故。</s>
    <s id="11:21">趣謂所往不可說言中有是所往，即死處生故。</s>
    <s id="11:22">若爾無色亦應非趣，即於死處而受生故。</s>
    <s id="11:23">既爾中有名中有故不應名趣，二趣中故名為中有。</s>
    <s id="11:24">此若趣攝非中間故，是則不應說名中有。</s>
    <s id="11:25">然彼尊者舍利子言異熟起已名地獄者：說異熟起方名地獄，非說地獄唯是異熟。</s>
    <s id="11:26">然復說言除五蘊法彼那落迦不可得者：為遮實有能往諸趣補特伽羅故作是說，非遮餘蘊故作是言。</s>
    <s id="11:27">毘婆沙師說，趣唯是無覆無記。</s>
    <s id="11:28">有說，一向是異熟生。</s>
    <s id="11:29">有餘師言，亦通長養。</s>
    <s id="11:30">即於三界及五趣中，如其次第識住有七，其七者何？</s>
    <s id="11:31">頌曰：身異及想異，身異同一想，翻此身想一  并無色下三，故識住有七，</s>
    <s id="11:32">餘非有損壞</s>
    <s id="11:33">論曰：契經中說，有色有情身異想異如人一分天，是第一識住。</s>
    <s id="11:34">一分天者：謂欲界天及初靜慮除劫初起。</s>
    <s id="11:35">言身異者：謂彼色身種種顯形狀貌異故，彼由身異，或有異身故彼有情說名身異。</s>
    <s id="11:36">言想異者：謂彼苦樂不苦不樂想差別故，彼由想異，或有異想故彼有情說名想異。</s>
    <s id="11:37">有色有情身異想一，如梵眾天謂劫初起，是第二識住。</s>
    <s id="11:38">所以者何？以劫初起，彼諸梵眾起如是想：『我等皆是大梵所生，』</s>
    <s id="11:39">大梵爾時亦起此想，是諸梵眾皆我所生，同想一因故名想一。</s>
    <s id="11:40">大梵王身其量高廣，容貌威德言語光明衣冠等事，一一皆與梵眾不同故名身異。</s>
    <s id="11:41">經說，梵眾作是念言，我等曾見如是有情長壽久住，乃至起願：云何當令諸餘有情生我同分，於彼正起此心願時，我等便生彼同分內。</s>
    <s id="11:42">梵眾何處曾見梵王？有餘師言，住極光淨，從彼天沒來生此故。</s>
    <s id="11:43">云何今時不得第二靜慮，而能憶念彼地宿住事耶？若彼已得第二靜慮，云何緣大梵猶起戒禁取？</s>
    <s id="11:44">有餘師說：住中有中，彼住中有中無長時住義，以於受生無障礙故。如何梵眾可作念言，我等曾見如是有情長壽久住。</s>
    <s id="11:45">是故梵眾即住自天憶念此生前所更事，謂先見彼長壽久住，後重見時起如是念。</s>
    <s id="11:46">有色有情身一想異如極光淨天，是第三識住。</s>
    <s id="11:47">此中舉後兼以攝初，應知具攝第二靜慮。</s>
    <s id="11:48">若不爾者：彼少光天無量光天何識住攝？</s>
    <s id="11:49">彼天顯形狀貌不異故名身一。</s>
    <s id="11:50">樂非苦樂二想交參故名想異。</s>
    <s id="11:51">傳說，彼天厭根本地喜根已起近分地捨根現前。</s>
    <s id="11:52">厭近分地捨根已起，根本地喜根現前。</s>
    <s id="11:53">如富貴人厭欲樂已便受法樂，厭法樂已復受欲樂。</s>
    <s id="11:54">豈不遍淨想亦應然，非遍淨天曾有厭樂？</s>
    <s id="11:55">以樂寂靜曾無厭時，喜則不然擾動心故。</s>
    <s id="11:56">經部師說：有餘契經釋彼天中有想異義，謂極光淨有天新生，未善了知世間成壞。彼見下地火焰洞然，見已便生驚怖厭離，勿彼火焰燒盡梵宮令彼皆空上侵我處。</s>
    <s id="11:57">彼極光淨有舊生天，已善了知世間成壞。便慰喻彼驚怖天言，淨仙淨仙，勿怖勿怖，昔彼火焰燒盡梵宮，令其皆空即於彼滅。</s>
    <s id="11:58">彼於火焰有來不來想及怖不怖想故名想異，非由有樂非苦樂想有交參故得想異名。</s>
    <s id="11:59">有色有情身一想一如遍淨天。</s>
    <s id="11:60">是第四識住，唯有樂想故名想一。</s>
    <s id="11:61">初靜慮中由染污想故言想一。</s>
    <s id="11:62">第二靜慮由二善想故言想異。</s>
    <s id="11:63">第三靜慮由異熟想故言想一。</s>
    <s id="11:64">下三無色，名別如經，即三識住，是名為七。</s>
    <s id="11:65">此中何法名為識住，謂彼所繫五蘊四蘊，如其所應是名識住。</s>
    <s id="11:66">所餘何故非識住耶？</s>
    <s id="11:67">於餘處皆有損壞識法故。</s>
    <s id="11:68">餘處者何？謂諸惡處、第四靜慮及與有頂。</s>
    <s id="11:69">所以者何？由彼處有損壞識法故非識住。</s>
    <s id="11:70">何等名為損壞識法？</s>
    <s id="11:71">謂諸惡處有重苦受能損於識。</s>
    <s id="11:72">第四靜慮有無想定及無想事。</s>
    <s id="11:73">有頂天中有滅盡定能壞於識令相續斷故非識住。</s>
    <s id="11:74">復說，若處餘處有情心樂來止，若至於此不更求出，說名識住。於諸惡處二義俱無。</s>
    <s id="11:75">第四靜慮心恒求出，謂諸異生求入無想，若諸聖者樂入淨居或無色處。</s>
    <s id="11:76">若淨居天樂證寂滅，有頂昧劣故非識住。</s>
    <s id="11:77">如是分別七識住已，因茲復說九有情居，其九者何？</s>
    <s id="11:78">頌曰：應知兼有頂，及無想有情，是九有情居，</s>
    <s id="11:79">餘非不樂住</s>
    <s id="11:80">論曰：前七識住及第一有、無想有情，是名為九。</s>
    <s id="11:81">諸有情類唯於此九欣樂住故，立有情居。</s>
    <s id="11:82">餘處皆非，不樂住故。</s>
    <s id="11:83">言餘處者：謂諸惡處，非有情類自樂居中，惡業羅剎逼之令住故。</s>
    <s id="11:84">彼如牢獄不立有情居，</s>
    <s id="11:85">第四靜慮除無想天，餘非有情居，如識住中釋。</s>
    <s id="11:86">前所引經說七識住。復有餘經說四識住，其四者何？</s>
    <s id="11:87">頌曰：四識住當知，</s>
    <s id="11:88">四蘊唯自地，說獨識非住，有漏四句攝</s>
    <s id="11:89">論曰：如契經言，識隨色住，識隨受住，識隨想住，識隨行住，是名四種。</s>
    <s id="11:90">如是四種其體云何，謂隨次第有漏四蘊。</s>
  </p>
  <p id="12">
    <s id="12:1">又此唯在自地非餘，識所依著名識住故。</s>
  </p>
  <p id="13">
    <s id="13:1">非於異地，色等蘊中識隨愛力依著於彼。</s>
    <s id="13:2">如何不說識為識住？</s>
    <s id="13:3">由離能住立所住故。非能住識可名所住，如非即王可名王座。</s>
    <s id="13:4">或若有法識所乘御如人船理說名識住。非識即能乘御自體，是故不說識為識住。毘婆沙師所說如是。</s>
    <s id="13:5">若爾何故餘契經言，於識食中有喜有染？</s>
    <s id="13:6">有喜染故識住其中識所乘御。</s>
    <s id="13:7">又如何言前七識住五蘊為體？</s>
    <s id="13:8">雖有是說，而於生處所攝蘊中不別分析，總生喜染故。識轉時亦名識住，非獨說識。</s>
    <s id="13:9">然色等蘊一一能生種種喜染令識依著，獨識不然故言非住。是故於此四識住中，識非識住，於餘可說。</s>
  </p>
  <p id="14">
    <s id="14:1">又佛意說，此四識住猶如良田，總說一切有取諸識猶如種子，不可種子立為良田，仰測世尊教意如是。</s>
  </p>
  <p id="15">
    <s id="15:1">又法與識可俱時生為識良田，可立識住。</s>
    <s id="15:2">識蘊不爾，故非識住。如是所說七種四種識住雖殊而皆有漏。</s>
    <s id="15:3">為七攝四？四攝七耶？非遍相攝。</s>
  </p>
  <p id="16">
    <s id="16:1">可為四句。</s>
    <s id="16:2">謂審觀察應知二門體互寬陿得成四句，或有七攝非四攝等。</s>
    <s id="16:3">第一句者：謂七中識。</s>
    <s id="16:4">第二句者：謂諸惡處、第四靜慮及有頂中除識餘蘊。</s>
    <s id="16:5">第三句者：七中四蘊。</s>
    <s id="16:6">第四句者：謂除前相。</s>
    <s id="16:7">於前所說諸界趣中，應知其生略有四種。何等為四？何處有何？</s>
    <s id="16:8">頌曰：於中有四生，有情謂卵等，人傍生具四，</s>
    <s id="16:9">地獄及諸天中有唯化生，鬼通胎化二</s>
    <s id="16:10">論曰：謂有情類卵生、胎生、濕生、化生，是名為四。</s>
    <s id="16:11">生謂生類，諸有情中雖餘類雜而生類等。</s>
    <s id="16:12">云何卵生？謂有情類生從卵[穀-禾+卵]是名卵生，如鵝孔雀鸚鵡鴈等。</s>
    <s id="16:13">云何胎生？謂有情類生從胎藏是名胎生，如象馬牛猪羊驢等。</s>
    <s id="16:14">云何濕生？謂有情類生從濕氣是名濕生，如虫飛蛾蚊蚰蜒等。</s>
    <s id="16:15">云何化生？謂有情類生無所託是名化生，如那落迦、天、中有等，具根無缺支分頓生，無而欻有故名為化。</s>
  </p>
  <p id="17">
    <s id="17:1">人傍生趣各具四種。</s>
    <s id="17:2">人卵生者，謂如世羅鄔波世羅生從鶴卵，鹿母所生三十二子，般遮羅王五百子等。</s>
    <s id="17:3">人胎生者，如今世人。</s>
    <s id="17:4">人濕生者：如曼馱多遮盧鄔波遮盧，鴿鬘菴羅衛等。</s>
    <s id="17:5">人化生者，唯劫初人。</s>
    <s id="17:6">傍生三種共所現見，化生如龍揭路荼等。</s>
  </p>
  <p id="18">
    <s id="18:1">一切地獄諸天中有皆唯化生，</s>
    <s id="18:2">鬼趣唯通胎化二種：</s>
    <s id="18:3">鬼胎生者，如餓鬼女白目連云：</s>
    <s id="18:4">我夜生五子  </s>
    <s id="18:5">隨生皆自食</s>
    <s id="18:6">晝生五亦然  </s>
    <s id="18:7">雖盡而無飽</s>
    <s id="18:8">一切生中何生最勝？應言最勝唯是化生。</s>
    <s id="18:9">若爾何緣後身菩薩得生自在而受胎生？</s>
    <s id="18:10">現受胎生有大利故，謂為引導諸大釋種親屬相因令入正法。</s>
    <s id="18:11">又引餘類令知菩薩是輪王種生敬慕心，因得捨邪趣於正法。</s>
    <s id="18:12">又令所化生增上心，彼既是人，能成大義，我曹亦爾，何為不能因發正勤專修正法。</s>
    <s id="18:13">又若不爾，族姓難知，恐疑幻化為天為鬼。</s>
    <s id="18:14">如外道論矯設謗言，過百劫後當有大幻出現於世噉食世間，故受胎生息諸疑謗。</s>
    <s id="18:15">有餘師說：為留身界故受胎生，令無量人及諸異類一興供養，千返生天及證解脫。</s>
    <s id="18:16">若受化生無外種故，身纔殞逝無復遺形，如滅燈光即無所見。</s>
    <s id="18:17">若人信佛有持願通能久留身，此不成釋，因論生論。</s>
    <s id="18:18">若化生身如滅燈光死無遺者：何故契經說化生揭路荼取化生龍為充所食？</s>
    <s id="18:19">以不知故為食取龍，不說充飢，斯有何失，或龍未死暫得充飢，死已還飢，暫食何咎。</s>
    <s id="18:20">於四生內何者最多？</s>
    <s id="18:21">唯化生，何以故？三趣少分及二趣全、一切中有皆化生故。</s>
    <s id="18:22">此中何法說名中有？何緣中有非即名生？</s>
    <s id="18:23">頌曰：死生二有中，五蘊名中有，未至應至處，故中有非生</s>
    <s id="18:24">論曰：於死有後在生有前，即彼中間有自體起，為至生處故起此身，二趣中間故名中有。</s>
    <s id="18:25">此身已起何不名生？</s>
  </p>
  <p id="19">
    <s id="19:1">生謂當來所應至處，依所至義建立生名，此中有身其體雖起而未至彼，故不名生。</s>
    <s id="19:2">何謂當來所應至處？</s>
    <s id="19:3">所引異熟究竟分明，是謂當來所應至處。</s>
    <s id="19:4">有餘部說，從死至生處容間絕，故無中有，此不應許。</s>
    <s id="19:5">所以者何，依理教故，理教者何？</s>
    <s id="19:6">頌曰：如穀等相續，處無間續生，像實有不成，不等故非譬，一處無二並，非相續二生說有健達縛，及五七經故</s>
    <s id="19:7">論曰：且依正理中有非無，現見世間相續轉法，要處無間剎那續生，且如世間穀等相續。</s>
    <s id="19:8">有情相續理亦應然，剎那續生處必無間。</s>
    <s id="19:9">豈不現見有法續生而於其中處亦有間，如依鏡等從質像生。</s>
    <s id="19:10">如是有情死有生有，處雖有間何妨續生。</s>
    <s id="19:11">實有諸像理不成故，又非等故為喻不成。</s>
    <s id="19:12">謂別色生說名為像，其體實有理所不成，設成非等，故不成喻。</s>
  </p>
  <p id="20">
    <s id="20:1">言像不成故非喻者。以一處所無二並故，謂於一處鏡色及像並見現前，二色不應同處並有，依異大故。</s>
    <s id="20:2">又陿水上兩岸色形，同處一時俱現二像。</s>
    <s id="20:3">居兩岸者互見分明，曾無一處並見二色，不應謂此二色俱生。</s>
    <s id="20:4">又影與光未嘗同處，然曾見鏡懸置影中，光像顯然現於鏡面，不應於此謂二並生。</s>
    <s id="20:5">或言一處無二並者。</s>
    <s id="20:6">鏡面月像謂之為二，近遠別見如觀井水。</s>
    <s id="20:7">若有並生如何別見。</s>
    <s id="20:8">故知諸像於理實無，然諸因緣和合勢力令如是見。</s>
    <s id="20:9">以諸法性功能差別難可思議，已辯不成所以非喻。</s>
    <s id="20:10">言非等故亦非喻者。</s>
  </p>
  <p id="21">
    <s id="21:1">以質與像非相續故，謂質與像非一相續，唯依鏡等有像現故，像與本質俱時有故。</s>
    <s id="21:2">如死生有是一相續前後無間餘處續生，質像相望無此相續，以不相似故不成喻。</s>
    <s id="21:3">又所現像由二生故。</s>
    <s id="21:4">謂二緣故諸像得生，一者本質，二者鏡等，二中勝者像依彼生。</s>
    <s id="21:5">生有無容由二緣起，唯有死有無別勝依，故所引喻非等於法。</s>
    <s id="21:6">亦不可說以外非情精血等緣為勝依性，由化生者空中欻生，於中計何為勝依性。</s>
    <s id="21:7">已依正理對破彼宗從死至生處容間絕。</s>
    <s id="21:8">是故中有決定非無。</s>
    <s id="21:9">次依聖教證有中有。</s>
    <s id="21:10">謂契經言：有有七種，即五趣有、業有、中有。</s>
    <s id="21:11">若此契經彼部不誦，豈亦不誦健達縛經。</s>
  </p>
  <p id="22">
    <s id="22:1">如契經言：入母胎者要由三事俱現在前：一者母身是時調適，二者父母交愛和合，三健達縛正現在前。</s>
    <s id="22:2">除中有身何健達縛，前蘊已壞何現在前，若此契經彼亦不誦。</s>
    <s id="22:3">復云何釋掌馬族經？</s>
    <s id="22:4">如彼經言：汝今知不，此健達縛正現前者：為婆羅門，為剎帝利，為是吠舍，為戍達羅。</s>
    <s id="22:5">為東方來，為南西北。</s>
    <s id="22:6">前蘊已壞不可言來，此所言來固唯中有。</s>
    <s id="22:7">若復不誦如是契經，五不還經當云何釋？</s>
  </p>
  <p id="23">
    <s id="23:1">如契經說，有五不還：一者中般，二者生般，三無行般，四有行般，五者上流。中有若無何名中般？</s>
    <s id="23:2">有餘師執，有天名中，住彼般涅槃，是故名中般。</s>
    <s id="23:3">是則應許有生等天，既不許然故執非善。</s>
  </p>
  <p id="24">
    <s id="24:1">又經說有七善士趣，謂於前五中般分三，由處及時近中遠故。</s>
    <s id="24:2">譬如札火小星迸時纔起近即滅，初善士亦爾。</s>
    <s id="24:3">譬如鐵火小星迸時起至中乃滅，二善士亦爾。</s>
    <s id="24:4">譬如鐵火大星迸時遠未墮而滅，三善士亦爾。</s>
    <s id="24:5">非彼所執別有中天，有此時處三品差別，故彼所執定非應理。</s>
    <s id="24:6">有餘復說，或壽量中間，或近天中間，斷餘煩惱成阿羅漢，是名中般。</s>
    <s id="24:7">由至界位或想或尋而般涅槃，故有三品。</s>
    <s id="24:8">或取色界眾同分已即般涅槃，是名第一。</s>
    <s id="24:9">從是次後受天樂已方般涅槃，是名第二。</s>
    <s id="24:10">復從此後入天法會乃般涅槃，是名第三。</s>
    <s id="24:11">入法會已復經多時方般涅槃，是名生般，或減多壽方般涅槃。非創生時故名生般。</s>
    <s id="24:12">如是所說與火星喻皆不相應，所以者何，以彼處行無差別故。</s>
    <s id="24:13">又無色界亦應說有中般涅槃，由彼亦有壽量中間般涅槃故。</s>
    <s id="24:14">然不說彼有中般者，如嗢拕南伽他中說：</s>
    <s id="24:15">總集眾聖賢  </s>
    <s id="24:16">四靜慮各十</s>
    <s id="24:17">三無色各七  </s>
    <s id="24:18">唯六謂非想</s>
    <s id="24:19">故彼所執皆是虛妄。</s>
    <s id="24:20">若復不誦如是等經。</s>
    <s id="24:21">無上法王久已滅度，諸大法將亦般涅槃。</s>
    <s id="24:22">聖教支離已成多部，其於文義異執交馳，取捨任情，于今轉盛。</s>
    <s id="24:23">哀哉汝等固守愚迷違理拒教，可傷之甚。諸有馮前理教為量，中有於彼實有極成。</s>
    <s id="24:24">若爾云何契經中說造極惡業度使魔羅，現身顛墜無間地獄，此經意說，彼命未捨，地獄猛焰已燒其身，因此命終受彼中有，乘茲仍墮無間地獄。</s>
    <s id="24:25">由彼惡業勢力增強，不待命終苦相已至，先受現受後受生受。</s>
    <s id="24:26">何故經說，一類有情於五無間業作及增長已，無間必定生那落迦。</s>
    <s id="24:27">此經意遮彼往異趣，及顯彼業定順生受。</s>
    <s id="24:28">若但執文，應要具五方生地獄，非隨闕一，或餘業因便成大過。</s>
    <s id="24:29">又言，無間生那落迦，應作即生不待身壞，</s>
    <s id="24:30">或誰不許中有是生？那落迦名亦通中有，死有無間中有起時亦得名生，生方便故。經言無間生那落迦，不言爾時即是生有。</s>
    <s id="24:31">若爾，</s>
    <s id="24:32">經頌復云何通？如經頌言：</s>
    <s id="24:33">再生汝今過盛位</s>
    <s id="24:34">至衰將近琰魔王</s>
    <s id="24:35">欲往前路無資糧</s>
    <s id="24:36">求住中間無所止</s>
    <s id="24:37">若有中有，如何世尊言彼中間無有所止，</s>
    <s id="24:38">此頌意顯彼於人中速歸磨滅無暫停義。</s>
    <s id="24:39">或彼中有為至所生亦無暫停，行無礙故，寧知經意如此非餘。</s>
    <s id="24:40">汝復焉知，如餘非此，二責既等，何乃偏徵？</s>
    <s id="24:41">二釋於經並無違害，如何偏證中有是無。</s>
    <s id="24:42">凡引證言理無異趣，此有異趣為證不成。</s>
    <s id="24:43"> 分別世品第三之二</s>
    <s id="24:44"> 當往何趣，所起中有形狀如何？</s>
    <s id="24:45">頌曰：此一業引故，如當本有形，</s>
    <s id="24:46">本有謂死前，居生剎那後</s>
    <s id="24:47">論曰：若業能引當所往趣，彼業即招能往中有。</s>
    <s id="24:48">故此中有若往彼趣，即如所趣當本有形。</s>
    <s id="24:49">若爾於一狗等腹中容有五趣中有頓起，既有地獄中有現前，如何不能焚燒母腹？</s>
    <s id="24:50">彼居本有亦不恒燒，如暫遊園，況在中有。</s>
    <s id="24:51">設許能燒如不可見亦不可觸，以中有身極微細故，所難非理。</s>
    <s id="24:52">諸趣中有雖居一腹非互觸燒，業所遮故，欲中有量雖如小兒年五六歲而根明利。</s>
    <s id="24:53">菩薩中有如盛年時形量周圓具諸相好，故住中有將入胎時照百俱胝四大洲等。</s>
    <s id="24:54">若爾何故菩薩母夢中見白象子來入己右脇？</s>
    <s id="24:55">此吉瑞相非關中有，菩薩久捨傍生趣故。</s>
    <s id="24:56">如訖栗枳王夢所見十事。謂大象井麨，栴檀妙園林，小象二獼猴，廣堅衣鬪諍。如是所夢，但表當來餘事先兆，非如所見。</s>
    <s id="24:57">又諸中有從生門入，非破母腹而得入胎，故雙生者前小後大。</s>
    <s id="24:58">法善現說復云何通？</s>
    <s id="24:59">白象相端嚴  </s>
    <s id="24:60">具六牙四足</s>
    <s id="24:61">正知入母腹  </s>
    <s id="24:62">寢如仙隱林</s>
    <s id="24:63">不必須通，非三藏故，諸諷頌言，或過實故。</s>
    <s id="24:64">若必須通如菩薩母所見夢相，造頌無失。</s>
    <s id="24:65">色界中有量圓滿如本有，與衣俱生，慚愧增故。</s>
    <s id="24:66">菩薩中有亦與衣俱。</s>
    <s id="24:67">鮮白苾芻尼由本願力故，彼於世世有自然衣，恒不離身隨時改變，乃至最後般涅槃時，即以此衣纏屍焚葬。</s>
    <s id="24:68">所餘欲界中有無衣，由皆增長無慚愧故。</s>
    <s id="24:69">所似本有其體是何？</s>
  </p>
  <p id="25">
    <s id="25:1">謂死有前生有後蘊。總說有體是五取蘊。</s>
    <s id="25:2">於中位別分析為四：一者中有，義如前說。</s>
    <s id="25:3">二者生有，謂於諸趣結生剎那。</s>
    <s id="25:4">三者本有，除生剎那死前餘位。</s>
    <s id="25:5">四者死有，謂最後念，次中有前，有色有情具足四有。若在無色中闕具三。</s>
    <s id="25:6">已說形量，餘義當辯，</s>
    <s id="25:7">頌曰：同淨天眼見，</s>
    <s id="25:8">業通疾具根，無對不可轉，食香非久住，倒心趣欲境，濕化染香處，天首上三橫，地獄頭歸下</s>
    <s id="25:9">論曰：此中有身同類相見。</s>
    <s id="25:10">若有修得極淨天眼，亦能得見。</s>
    <s id="25:11">諸生得眼皆不能觀，以極細故。</s>
    <s id="25:12">有餘師說：天中有眼具足能見，五趣中有，人鬼傍生地獄中有見四三二一，謂自下除上。</s>
  </p>
  <p id="26">
    <s id="26:1">一切通中業通最疾，凌虛自在是謂通義，通由業得名為業通。</s>
    <s id="26:2">此通勢用速故名疾，中有具得最疾業通，上至世尊無能遮抑，以業勢力最強盛故。</s>
  </p>
  <p id="27">
    <s id="27:1">一切中有皆具五根。</s>
  </p>
  <p id="28">
    <s id="28:1">對謂對礙，此金剛等所不能遮故名無對。</s>
    <s id="28:2">曾聞析破炎赤鐵團見於其中有蟲生故。</s>
    <s id="28:3">應往彼趣中有已生，一切種力皆不能轉。</s>
  </p>
  <p id="29">
    <s id="29:1">謂不可令人中有沒餘中有起，餘類亦然，為往彼趣中有已起，但應往彼，定不往餘。</s>
    <s id="29:2">欲中有身資段食不？</s>
    <s id="29:3">雖資段食然細非麁，</s>
    <s id="29:4">其細者何？</s>
    <s id="29:5">謂唯香氣，</s>
    <s id="29:6">由斯故得健達縛名，諸字界中義非一故，而音短者如設建途及羯建途，略故無過，諸少福者唯食惡香，其多福者好香為食。</s>
    <s id="29:7">如是中有為住幾時？</s>
    <s id="29:8">大德說言：此無定限，生緣未合，中有恒存，由彼命根非別業引，與所趣人等眾同分一故。</s>
    <s id="29:9">若異此者，中有命根最後滅時應立死有。</s>
    <s id="29:10">設有肉聚等妙高山，至夏雨時變成虫聚。</s>
    <s id="29:11">應言諸中有漸待此時，為說從何方頓來至此。</s>
    <s id="29:12">雖無經論誠文判釋，然依正理應作是言，有雜類生數無邊際貪著香味壽量短促，彼諸有情因嗅此氣貪香味故俱時命終，由愛覺先感虫身業同時於此受細虫身。</s>
    <s id="29:13">或多有情應俱生此，多緣未合住中有中，今遇多緣方頓生此，應俱生者定不異時。</s>
    <s id="29:14">如有能招轉輪王業，要至人壽八萬歲時或過此時方頓與果，非於餘位，此亦應然。</s>
    <s id="29:15">故世尊言：諸有情類業果差別不可思議。</s>
    <s id="29:16">尊者世友言：此極多七日，若生緣未合，便數死數生。</s>
    <s id="29:17">有餘師言：極七七日。</s>
    <s id="29:18">毘婆沙說：此住少時，以中有中樂求生有故非久住，速往結生。</s>
    <s id="29:19">其有生緣未即和合，若定此處此類應生，業力即令此緣和合。</s>
    <s id="29:20">若非定託此和合緣，便即寄生餘處餘類。</s>
    <s id="29:21">有說轉受相似類生，且如家牛及狗熊馬欲增次屬夏秋冬春。</s>
    <s id="29:22">野牛野干羆驢無定，前四中有若不遇時，如次轉生後四同類。</s>
  </p>
  <p id="30">
    <s id="30:1">豈不中有必無與生眾同分別，一業引故，如何可言轉受相似。</s>
    <s id="30:2">如是中有為至所生，先起倒心馳趣欲境。</s>
  </p>
  <p id="31">
    <s id="31:1">彼由業力所起眼根雖住遠方能見生處父母交會而起倒心，若男緣母起於男欲，若女緣父起於女欲，翻此緣二俱起瞋心。</s>
    <s id="31:2">故施設論有如是說：時健達縛於二心中隨一現行，謂愛或恚。</s>
    <s id="31:3">彼由起此二種倒心，便謂己身與所愛合，所憎不淨泄至胎時，謂是已有便生喜慰。</s>
    <s id="31:4">從茲蘊厚中有便沒生有起已名已結生，若男處胎依母右脇向背蹲坐，若女處胎依母左脇向腹而住。</s>
    <s id="31:5">若非男女住母胎時，隨所起貪如應而住。</s>
    <s id="31:6">必無中有非女非男，以中有身必具根故，由處中有或女或男故入母胎隨應而住。</s>
    <s id="31:7">後胎增長或作不男，於此義中復應思擇。</s>
    <s id="31:8">為由業力精血大種即成根依，為業別生根依大種依精血住。</s>
    <s id="31:9">有言：精血即成根依謂前無根中有俱滅，後有根者無間續生，如種與芽滅生道理，由斯初位名羯剌藍。</s>
    <s id="31:10">亦妙順成此經文句，父母不淨生羯剌藍，又告苾芻，汝等長夜執受血滴增羯吒私。</s>
    <s id="31:11">有餘師言：別生大種，如依葉糞別有虫生，不淨聚中生羯剌藍，故說父母不淨生羯剌藍，故與彼經無相違失。</s>
    <s id="31:12">如是且說胎卵二生，餘隨所應今次當說。</s>
  </p>
  <p id="32">
    <s id="32:1">若濕生者染香故生，謂遠嗅知生處香氣便生愛染往彼受生，隨業所應香有淨穢。</s>
    <s id="32:2">若化生者染處故生，謂遠觀知當所生處，便生愛染往彼受生。</s>
    <s id="32:3">隨業所應處有淨穢，豈於地獄亦生愛染？</s>
    <s id="32:4">由心倒故起染無失。</s>
    <s id="32:5">謂彼中有，或見自身冷雨寒風之所逼切，見熱地獄火焰熾然，情欣煖觸投身於彼。</s>
    <s id="32:6">或見自身熱風盛火之所逼害，見寒地獄心欲清涼投身於彼。</s>
    <s id="32:7">先舊諸師作如是說：由見先造感彼業時己身伴類馳往赴彼。</s>
    <s id="32:8">又天中有首正上升如從坐起，人鬼傍生中有行相還如人等。</s>
    <s id="32:9">地獄中有頭下足上顛墜其中， 故伽他說：</s>
    <s id="32:10">顛墜於地獄</s>
    <s id="32:11">足上頭歸下</s>
    <s id="32:12">由毀謗諸仙  </s>
    <s id="32:13">樂寂修苦行</s>
    <s id="32:14">前說倒心入母胎藏，一切中有皆定爾耶？</s>
    <s id="32:15">不爾。經言：入胎有四。</s>
    <s id="32:16">其四者何？</s>
    <s id="32:17">頌曰：一於入正知，</s>
    <s id="32:18">二三兼住出，四於一切位，及卵恒無知，前三種入胎，謂輪王二佛，業智俱勝故，如次四餘生</s>
    <s id="32:19">論曰：有諸有情，多集福業勤修念慧，故死生時念力所持正知無亂，於中或有正知入胎。</s>
  </p>
  <p id="33">
    <s id="33:1">或有正知住胎兼入。</s>
  </p>
  <p id="34">
    <s id="34:1">或正知出兼知入住，兼言為顯後必帶前。</s>
  </p>
  <p id="35">
    <s id="35:1">有諸有情福智俱少，入住出位皆不正知，入不正知住出必爾。</s>
    <s id="35:2">順結頌法故逆說四。</s>
  </p>
  <p id="36">
    <s id="36:1">諸卵生者入胎等位皆恒無知。</s>
    <s id="36:2">如何卵生從卵而出言入胎藏。</s>
    <s id="36:3">以卵生者先必入胎，或據當來名卵生者。</s>
    <s id="36:4">如契經說造作有為，世間亦言煮飯磨麨，故說卵生入胎無失。</s>
    <s id="36:5">云何三位正不正知？</s>
    <s id="36:6">且諸有情若福微薄入母胎位起倒想解，見大風雨毒熱嚴寒或大軍眾聲威亂逼，遂見自入密草稠林葉窟茅廬投樹牆下。住時見已住在此中，出位見身從此處出。</s>
    <s id="36:7">若福增多入母胎位起倒想解，自見己身入妙園林升花臺殿居勝床等，住出如前。</s>
    <s id="36:8">是謂三時不正知者。</s>
    <s id="36:9">若於三位皆能正知，於入等時無倒想解，謂入胎位知自入胎，住出胎時自知住出。</s>
    <s id="36:10">又別顯示四入胎者。</s>
  </p>
  <p id="37">
    <s id="37:1">且前三種謂轉輪王獨覺大覺，如其次第。</s>
    <s id="37:2">初入胎者，謂轉輪王，入位正知非住非出。</s>
    <s id="37:3">二入胎者，謂獨勝覺，入住正知非於出位。</s>
    <s id="37:4">三入胎者，謂無上覺，入住出位皆能正知，此初三人以當名顯。</s>
    <s id="37:5">何緣如是三品不同？</s>
  </p>
  <p id="38">
    <s id="38:1">由業智俱如次勝故，第一業勝，</s>
    <s id="38:2">謂轉輪王宿世曾修廣大福故。</s>
    <s id="38:3">第二智勝，謂獨勝覺久習多聞，勝思擇故。</s>
    <s id="38:4">第三俱勝，謂無上覺，曠劫修行勝福智故。</s>
  </p>
  <p id="39">
    <s id="39:1">除前三種餘胎卵生福智俱劣合成第四。</s>
    <s id="39:2">此中外道執我者言：若許有情轉趣餘世，即我所執有我義成。</s>
    <s id="39:3">為遮彼，</s>
    <s id="39:4">頌曰：無我</s>
    <s id="39:5">唯諸蘊，煩惱業所為，由中有相續，入胎如燈焰，如引次第增，相續由惑業，更趣於餘世，故有輪無初</s>
    <s id="39:6">論曰：汝等所執我為何相？</s>
    <s id="39:7">能捨此蘊能續餘蘊，內用士夫此定非有如色眼等不可得故。</s>
    <s id="39:8">世尊亦言：有業有異熟，作者不可得。謂能捨此蘊及能續餘蘊，唯除法假。</s>
    <s id="39:9">法假謂何，依此有彼有，此生故彼生，廣說緣起。</s>
    <s id="39:10">若爾何等我非所遮？</s>
    <s id="39:11">唯有諸蘊。</s>
    <s id="39:12">謂唯於蘊假立我名非所遮遣。</s>
    <s id="39:13">若爾應許諸蘊即能從此世間轉至餘世。</s>
  </p>
  <p id="40">
    <s id="40:1">蘊剎那滅於輪轉無能，數習煩惱業所為故，令中有蘊相續入胎。</s>
    <s id="40:2">譬如燈焰雖剎那滅，而能相續轉至餘方，諸蘊亦然，名轉無失。</s>
    <s id="40:3">故雖無我而由惑業諸蘊相續入胎義成。</s>
  </p>
  <p id="41">
    <s id="41:1">如業所引次第轉增諸蘊相續，復由煩惱業力所為轉趣餘世。</s>
    <s id="41:2">謂非一切所引諸蘊增長相續脩促量齊，引壽業因有差別故。</s>
    <s id="41:3">隨能引業勢力增徵，齊爾所時次第增長。</s>
    <s id="41:4">云何次第？</s>
    <s id="41:5">如聖說言：最初羯剌藍  </s>
    <s id="41:6">次生頞部曇</s>
    <s id="41:7">從此生閉尸  </s>
    <s id="41:8">閉尸生鍵南</s>
    <s id="41:9">次鉢羅奢佉 </s>
    <s id="41:10">後髮毛爪等</s>
    <s id="41:11">及色根形相  </s>
    <s id="41:12">漸次而轉增</s>
    <s id="41:13">謂母腹中分位有五：一羯剌藍位，二頞部曇位，三閉尸位，四鍵南位，五鉢羅奢佉位。</s>
    <s id="41:14">此胎中箭漸次轉增，乃至色根形相滿位，由業所起異熟風力轉胎中箭令趣產門，如強糞團過量閟澁，從此轉墮劇苦難任。</s>
    <s id="41:15">其母或時威儀飲食執作過分，或由其子宿罪業力死於胎內。</s>
    <s id="41:16">時有女人或諸醫者，妙通產法善養嬰兒，溫以穌油睒未梨汁用塗其手。</s>
    <s id="41:17">執小利刀，內如糞坑最極猥賤雜穢充塞，黑闇所居無量千虫之所依止。</s>
    <s id="41:18">常流惡汁恒須對治。</s>
    <s id="41:19">精血垢膩潰爛臭滑，不淨流溢鄙穢叵觀，穿漏薄皮以覆其上。</s>
    <s id="41:20">宿業所引，身瘡孔中分解肢節牽出於外。</s>
    <s id="41:21">然此胎子乘宿所為順後受業所趣難了。</s>
    <s id="41:22">或復無難安隱得生，體如新瘡細軟難觸，或母愛子或餘女人，以如刀灰麁澁兩手執取洗拭而安處之。</s>
    <s id="41:23">次含清酥飲以母乳漸令習受細麁飲食。</s>
    <s id="41:24">次第轉增至根熟位，復起煩惱積集諸業。</s>
    <s id="41:25">由此身壞，復有如前中有相續更趣餘世。</s>
  </p>
  <p id="42">
    <s id="42:1">如是惑業為因故生，生復為因起於惑業，從此惑業更復有生，故知有輪旋環無始。</s>
    <s id="42:2">若執有始始應無因。</s>
    <s id="42:3">始既無因餘應自起。現見芽等因種等生，由處及時俱決定故。</s>
    <s id="42:4">又由火等熟變等生，由此定無無因起法。</s>
    <s id="42:5">說常因論如前已遣，是故生死決定無初。</s>
    <s id="42:6">然有後邊由因盡故，生依因故。因滅壞時生果必亡，理定應爾。如種滅壞芽必不生。</s>
    <s id="42:7">如是蘊相續說三生為位。</s>
    <s id="42:8">頌曰：如是諸緣起，十二支三際，</s>
    <s id="42:9">前後際各二，中八據圓滿</s>
    <s id="42:10">論曰：十二支者：一無明，二行，三識，四名色，五六處，六觸，七受，八愛，九取，十有，十一生，十二老死。</s>
    <s id="42:11">言三際者：一前際二後際三中際，即是過未及現三生。</s>
    <s id="42:12">云何十二支於三際建立？</s>
    <s id="42:13">謂前後際各立二支，中際八支，故成十二。</s>
    <s id="42:14">無明行在前際，生老死在後際。</s>
    <s id="42:15">所餘八在中際，</s>
    <s id="42:16">此中際八一切有情此一生中皆具有不？</s>
    <s id="42:17">非皆具有。</s>
    <s id="42:18">若爾何故說有八支？</s>
  </p>
  <p id="43">
    <s id="43:1">據圓滿者。</s>
    <s id="43:2">此中意說：補特伽羅歷一切位名圓滿者。</s>
    <s id="43:3">非諸中夭及色無色，但據欲界補特伽羅。</s>
    <s id="43:4">大緣起經說具有故，彼說：佛告阿難陀言：識若不入胎得增廣大不？」「不也，世尊！」乃至廣說。</s>
    <s id="43:5">有時但說二分緣起：一前際攝，二後際攝，前七支前際攝，謂無明乃至受；後五支後際攝，謂從愛至老死。前後因果二分攝故。</s>
    <s id="43:6">無明等支何法為體？</s>
    <s id="43:7">頌曰：宿惑位無明，</s>
    <s id="43:8">宿諸業名行，識正結生蘊，六處前名色，從生眼等根，三和前六處，於三受因異，未了知名觸，在婬愛前受，貪資具婬愛，為得諸境界，遍馳求名取，有謂正能造，牽當有果業，結當有名生，至當受老死</s>
    <s id="43:9">論曰：於宿生中諸煩惱位至今果熟總謂無明，彼與無明俱時行故，由無明力彼現行故。</s>
    <s id="43:10">如說王行非無導從王俱勝故總謂王行。</s>
  </p>
  <p id="44">
    <s id="44:1">於宿生中福等業位至今果熟總得行名，初句位言流至老死。</s>
  </p>
  <p id="45">
    <s id="45:1">於母胎等正結生時一剎那位五蘊名識。</s>
  </p>
  <p id="46">
    <s id="46:1">結生識後六處生前中間諸位總稱名色。</s>
    <s id="46:2">此中應說四處生前而言六者據滿立故。</s>
  </p>
  <p id="47">
    <s id="47:1">眼等已生至根境識未和合位得六處名。</s>
  </p>
  <p id="48">
    <s id="48:1">已至三和未了三受因差別位總名為觸。</s>
  </p>
  <p id="49">
    <s id="49:1">已了三受因差別相，未起婬貪，此位名受。</s>
  </p>
  <p id="50">
    <s id="50:1">貪妙資具，婬愛現行，未廣追求，此位名愛。</s>
  </p>
  <p id="51">
    <s id="51:1">為得種種上妙境界周遍馳求，此位名取。</s>
  </p>
  <p id="52">
    <s id="52:1">因馳求故積集能牽當有果業此位名有。</s>
    <s id="52:2">由是業力從此捨命正結當有此位名生。</s>
  </p>
  <p id="53">
    <s id="53:1">當有生支即如今識。</s>
  </p>
  <p id="54">
    <s id="54:1">生剎那後漸增乃至當來受位總名老死。</s>
    <s id="54:2">如是老死即如今世名色六處觸受四支。</s>
    <s id="54:3">辯十二支體別如是。</s>
    <s id="54:4">又諸緣起差別說四：一者剎那，二者連縛，三者分位，四者遠續，</s>
    <s id="54:5">云何剎那？</s>
    <s id="54:6">謂剎那頃由貪行殺具十二支，癡謂無明。</s>
    <s id="54:7">思即是行。</s>
    <s id="54:8">於諸境事了別名識。</s>
    <s id="54:9">識俱三蘊總稱名色。</s>
    <s id="54:10">住名色根說為六處。</s>
    <s id="54:11">六處對餘和合有觸。</s>
    <s id="54:12">領觸名受。</s>
    <s id="54:13">貪即是愛。</s>
    <s id="54:14">與此相應諸纏名取。</s>
    <s id="54:15">所起身語二業名有。</s>
    <s id="54:16">如是諸法起即名生。</s>
    <s id="54:17">熟變名老。</s>
    <s id="54:18">滅壞名死。</s>
    <s id="54:19">復有說者，剎那連縛如品類足。</s>
    <s id="54:20">俱遍有為。</s>
    <s id="54:21">十二支位所有五蘊皆分位攝，即此懸遠相續，無始說名遠續。</s>
    <s id="54:22">世尊於此意說者何？</s>
    <s id="54:23">頌曰： 傳許約位說，從勝立支名</s>
    <s id="54:24">論曰：傳許，世尊唯約分位說諸緣起有十二支，若支支中皆具五蘊，何緣但立無明等名？</s>
  </p>
  <p id="55">
    <s id="55:1">以諸位中無明等勝故，就勝立無明等名，謂若位中無明最勝，此位五蘊總名無明，乃至位中老死最勝，此位五蘊總名老死。故體雖總名別無失。</s>
    <s id="55:2">何緣經說此十二支與品類足所說有異？</s>
    <s id="55:3">如彼論說，云何為緣起？謂一切有為乃至廣說。</s>
    <s id="55:4">素怛纜言因別意趣。</s>
    <s id="55:5">阿毘達磨依法相說如是宣說：分位剎那遠續連縛唯有情數，情非情等是謂差別。</s>
    <s id="55:6">契經何故唯說有情？</s>
    <s id="55:7">頌曰：於前後中際，為遣他愚惑</s>
    <s id="55:8">論曰：為三際中遣他愚惑，三際差別唯在有情，如何有情前際愚惑？謂於前際生如是疑：我於過去世為曾有非有？何等我曾有？云何我曾有？</s>
    <s id="55:9">如何有情後際愚惑？謂於後際生如是疑。我於未來世為當有非有？何等我當有？云何我當有？</s>
    <s id="55:10">如何有情中際愚惑，謂於中際生如是疑：何等是我，此我云何？我誰所有？我當有誰？</s>
    <s id="55:11">為除如是三際愚惑故，經唯說有情緣起，如其次第說無明行及生老死并識至有。</s>
    <s id="55:12">所以者何？</s>
    <s id="55:13">以契經說：「苾芻諦聽，若有苾芻，於諸緣起緣已生法，能以如實正慧觀見，彼必不於三際愚惑謂我於過去世為曾有非有等。」</s>
    <s id="55:14">有餘師說：愛取有三亦為除他後際愚惑，此三皆是後際因故。</s>
    <s id="55:15">又應知，此說緣起門雖有十二支，而三二為性。三謂惑業事。二謂果與因。</s>
    <s id="55:16">其義云何？</s>
    <s id="55:17">頌曰：三煩惱</s>
    <s id="55:18">二業，七事亦名果，略果及略因，由中可比二</s>
    <s id="55:19">論曰：無明愛取煩惱為性。</s>
  </p>
  <p id="56">
    <s id="56:1">行及有支以業為性。</s>
  </p>
  <p id="57">
    <s id="57:1">餘識等七以事為性，是煩惱業所依事故。</s>
  </p>
  <p id="58">
    <s id="58:1">如是七事即亦名果。義准餘五即亦名因，以煩惱業為自性故。</s>
    <s id="58:2">何緣中際廣說果因，開事為五，惑為二故，後際略果，事唯二故，前際略因，惑唯一故。</s>
  </p>
  <p id="59">
    <s id="59:1">由中際廣可以比度前後二際。廣義已成故不別說，說便無用。</s>
    <s id="59:2">若緣起支唯十二者，不說老死果，生死應有終，不說無明因，生死應有始。</s>
    <s id="59:3">或應更立餘緣起支，餘復有餘成無窮失，不應更立，然無前過，此中世尊由義已顯。</s>
    <s id="59:4">云何已顯？</s>
    <s id="59:5">頌曰：從惑生惑業，從業生於事，從事事惑生，有支理唯此</s>
    <s id="59:6">論曰：從惑生惑謂愛生取。</s>
    <s id="59:7">從惑生業謂取生有，無明生行。</s>
    <s id="59:8">從業生事謂行生識及有生生。</s>
    <s id="59:9">從事生事謂從識支生於名色，乃至從觸生於受支及從生支生於老死。</s>
    <s id="59:10">從事生惑謂受生愛。</s>
    <s id="59:11">由立有支其理唯此，已顯老死為事惑因，及顯無明為事惑果，無明老死事惑性故。</s>
    <s id="59:12">豈假更立餘緣起支。</s>
    <s id="59:13">故經言如是純大苦蘊集。</s>
    <s id="59:14">若不爾者此言何用？</s>
    <s id="59:15">有餘釋言：餘契經說：「非理作意為無明因，無明復生非理作意，非理作意亦取支攝。」故亦說在此契經中，</s>
    <s id="59:16">此非理作意如何取支攝？若言由此與彼相應，則愛無明亦應彼攝。</s>
    <s id="59:17">設許彼攝，云何能證非理作意為無明因？</s>
    <s id="59:18">若但彼攝即證因果。</s>
    <s id="59:19">愛與無明亦彼攝故，應不別立為緣起支。</s>
    <s id="59:20">餘復釋言，餘契經說：「非理作意為無明因。」</s>
    <s id="59:21">無明復生非理作意，非理作意說在觸時故。</s>
    <s id="59:22">餘經說：眼色為緣生癡所生染濁作意。</s>
    <s id="59:23">此於受位必引無明故。餘經言：由無明觸所生諸受為緣生愛。</s>
    <s id="59:24">是故觸時非理作意與受俱轉無明為緣，由此無明無無因過，亦不須立餘緣起支。</s>
    <s id="59:25">又緣起支無無窮失，非理作意從癡生故。</s>
    <s id="59:26">如契經說：眼色為緣生癡所生染濁作意，餘經雖有如是誠言，然此經中應更須說。</s>
    <s id="59:27">不須更說，如何證知？由理證知。</s>
    <s id="59:28">何等為理？</s>
    <s id="59:29">非離無明受能為愛緣，以阿羅漢受不生愛故。</s>
    <s id="59:30">又非無倒觸能為染受緣。</s>
    <s id="59:31">亦非離無明觸可成顛倒，阿羅漢觸非顛倒故。</s>
    <s id="59:32">由如是理為證，故知若爾便應有太過失，諸由正理可得證知，一切皆應不須更說，故彼所說不成釋難。</s>
    <s id="59:33">然上所言，經不別說老死有果無明有因生死便成有終始者，此難非理。經意別故，亦非所說理不圓滿。</s>
    <s id="59:34">所以者何？</s>
    <s id="59:35">此經但欲除所化者三際愚故，由所化者唯生是疑：云何有情三世連續，謂從前世今世得生，今世復能生於後世。如來但為除彼疑情，說十二支如前已辯。</s>
    <s id="59:36">謂前後中際為遣他愚惑。</s>
    <s id="59:37">如世尊告諸苾芻言：「吾當為汝說緣起法緣已生法。」</s>
    <s id="59:38">此二何異？</s>
    <s id="59:39">且本論文此二無別，以俱言攝一切法故。</s>
    <s id="59:40">如何未來未已起法可同過現說緣已生？</s>
    <s id="59:41">云何未來未已作法，得同過現說名有為？由能作思力已造故。</s>
    <s id="59:42">若爾無漏如何有為？彼亦善思力已造故。</s>
    <s id="59:43">若爾就得涅槃應然？</s>
    <s id="59:44">理實應言依種類說，</s>
    <s id="59:45">如未變壞亦得色名，由種類同，所說無失。</s>
    <s id="59:46">然今正釋契經意者。</s>
    <s id="59:47">頌曰：此中意正說，因起果已生</s>
    <s id="59:48">論曰：諸支因分說名緣起，由此為緣能起果故。</s>
    <s id="59:49">諸支果分說緣已生，由此皆從緣所生故。</s>
    <s id="59:50">如是一切二義俱成，諸支皆有因果性故。</s>
    <s id="59:51">若爾安立應不俱成？不爾，所觀有差別故。</s>
    <s id="59:52">謂若觀此名緣已生，非即觀斯復名緣起，猶如因果父子等名。</s>
    <s id="59:53">尊者望滿意謂，諸法有是緣起非緣已生。</s>
    <s id="59:54">應作四句：第一句者，謂未來法。第二句者，謂阿羅漢最後心位過現諸法。第三句者，餘過現法。第四句者，諸無為法。</s>
    <s id="59:55">經部諸師作如是白：此中所說為述己情，為是經義？</s>
  </p>
  <p id="60">
    <s id="60:1">若是經義，經義不然。所以者何？且前所說分位緣起十二，五蘊為十二支違背契經。經異說故。</s>
    <s id="60:2">如契經說：云何為無明？謂前際無智乃至廣說，此了義說不可抑令成不了義。故前所說分位緣起，經義相違。</s>
    <s id="60:3">非一切經皆了義說，亦有隨勝說，如象迹喻經，云何內地界？謂髮毛爪等。</s>
    <s id="60:4">雖彼非無餘色等法而就勝說。此亦應爾。</s>
    <s id="60:5">所引非證，非彼經中欲以地界辯髮毛等成非具說。</s>
    <s id="60:6">然彼經中以髮毛等分別地界，非有地界越髮毛等，故彼契經是具足說。</s>
    <s id="60:7">此經所說無明等支，亦應如彼成具足說。除所說外無復有餘。</s>
    <s id="60:8">豈不地界越髮毛等洟淚等中其體亦有，洟等皆亦說在彼經？</s>
    <s id="60:9">如說復有身中餘物。</s>
    <s id="60:10">設復同彼有餘無明，今應顯示。</s>
    <s id="60:11">若引異類置無明中此有何益？雖於諸位皆有五蘊。然隨此有無彼定有無者，可立此法為彼法支。</s>
    <s id="60:12">或有五蘊而無有行，隨福非福不動行識乃至愛等，是故經義即如所說。</s>
    <s id="60:13">所說四句理亦不然，若未來諸法非緣已生者，便違契經。經說：云何緣已生法，謂無明行至生老死。</s>
    <s id="60:14">或應不許二在未來，是則壞前所立三際。</s>
    <s id="60:15">有說：緣起是無為法，以契經言如來出世若不出世，如是緣起法性常住。</s>
    <s id="60:16">由如是意理則可然，若由別意理則不然。</s>
    <s id="60:17">云何如是意？云何為別意而說可然及不可然？</s>
    <s id="60:18">謂若意說，如來出世若不出世，行等常緣無明等起非緣餘法，或復無緣故言常住，如是意說：理則可然。</s>
    <s id="60:19">若謂意說有別法體名為緣起湛然常住，此別意說理則不然。</s>
    <s id="60:20">所以者何？</s>
    <s id="60:21">生起俱是有為相故，非別常法為無常相可應正理。</s>
    <s id="60:22">又起必應依起者立，此常住法彼無明等何相關預，而說此法依彼而立為彼緣起？</s>
    <s id="60:23">又名緣起而謂目常，如是句義無相應理。</s>
    <s id="60:24">此中緣起是何句義？</s>
    <s id="60:25">鉢刺底是至義，醫底界是行義，由先助力界義轉變，故行由至轉變成緣。</s>
    <s id="60:26">參是和合義，嗢是上升義，?地界是有義，有藉合升轉變成起。</s>
    <s id="60:27">由此有法至於緣已和合升起，是緣起義。</s>
    <s id="60:28">如是句義理不應然。</s>
    <s id="60:29">所以者何？依一作者有二作用，於前作用應有已言。如有一人浴已方食，無少行法有在起前，先至於緣後時方起，非無作者可有作用。</s>
    <s id="60:30">故說頌曰：至緣若起先，非有不應理，若俱便壞已，彼應先說故</s>
    <s id="60:31">無如是過。</s>
    <s id="60:32">且應反詰聲論諸師，法何時起，為在現在為在未來，設爾何失？</s>
    <s id="60:33">起若現在起非已生，如何成現？現是已生復如何起？已生復起便致無窮。</s>
    <s id="60:34">起若未來，爾時未有何成作者？作者既無何有作用？</s>
    <s id="60:35">故於起位即亦至緣。</s>
    <s id="60:36">起位者何？謂未來世諸行正起，即於此位亦說至緣。</s>
    <s id="60:37">又聲論師妄所安立作者作用，理實不成。有是作者起是作用，非於此中見有作者，異起作用真實可得。</s>
    <s id="60:38">故此義言於俗無謬。此緣起義即是所說，依此有彼有，此生故彼生，故應引彼釋緣起義。</s>
    <s id="60:39">故說頌言：如非有而起，至緣應亦然，生已起無窮，或先有非有，俱亦有言已，闇至已燈滅，及開口已眠，若後眠應閉</s>
  </p>
  <p id="61">
    <s id="61:1">有執，更以餘義釋難，鉢刺底是種種義，醫底界是不住義，不住由種種助故變成緣，參是聚集義，嗢是上升義，鉢地界是行義，由嗢為先行變成起。此說種種緣和合已令諸行法聚集昇起，是緣起義。</s>
    <s id="61:2">如是所釋於此可然，眼色各為緣起於眼識等。此中種種聚集豈成？</s>
    <s id="61:3">何故世尊說前二句，謂依此有彼有，及此生故彼生？</s>
    <s id="61:4">為於緣起知決定故。如餘處說：依無明有諸行得有，非離無明可有諸行。</s>
    <s id="61:5">又為顯示諸支傳生，謂依此支有彼支得有，由彼支生故餘支得生。</s>
    <s id="61:6">又為顯示三際傳生，謂依前際有中際得有，由中際生故後際得生。</s>
    <s id="61:7">又為顯示親傳二緣，謂有無明無間生行，或展轉力諸行方生。</s>
    <s id="61:8">有餘師釋：如是二句為破無因常因二論。謂非無因諸行可有，亦非由常自性我等無生因故諸行得生。</s>
    <s id="61:9">若爾便成前句無用，但由後句此生故彼生，能具破前無因常因故。</s>
    <s id="61:10">然或有執有我為依行等得有，由無明等因分生故行等得生。</s>
    <s id="61:11">是故世尊為除彼執決判果有即由生因，若此生故彼生，即依此有彼有，非謂果有別依餘因。</s>
    <s id="61:12">謂無明緣行，乃至如是純大苦蘊集。</s>
    <s id="61:13">軌範諸師釋，此二句為顯因果不斷及生。謂依無明不斷諸行不斷，即由無明生故諸行得生。如是展轉皆應廣說。</s>
    <s id="61:14">有釋：為顯因果住生，謂乃至因相續有，果相續亦有。</s>
    <s id="61:15">及即由因分生故諸果分亦生。</s>
    <s id="61:16">此欲辯生，何緣說住？</s>
    <s id="61:17">又佛何故破次第說：先說住已而後說生？</s>
    <s id="61:18">復有釋言：依此有彼有者，依果有因有滅。</s>
    <s id="61:19">此生故彼生者，恐疑果無因生。是故復言由因生故果方得起，非謂無因。</s>
    <s id="61:20">經義若然應作是說：依此有彼滅無，又應先言因生故果生。已後乃可說依果有因滅無，如是次第方名善說。</s>
    <s id="61:21">若異此者，欲辯緣起，依何次第，先說因滅，故彼所釋非此經義。</s>
    <s id="61:22">復次云何無明緣行，廣說乃至生緣老死？</s>
    <s id="61:23">我今略顯符順經義，謂諸愚夫於緣生法不知唯行，妄起我見及我慢執，為自受樂非苦樂故，造作身等各三種業。</s>
    <s id="61:24">謂為自身受當樂故造諸福業；受當來樂非苦樂故造不動業；受現樂故造非福業，如是名為無明緣行。</s>
    <s id="61:25">由引業力識相續流如火焰行，往彼彼趣憑附中有馳赴所生結生有身，名行緣識。</s>
    <s id="61:26">若作此釋善順契經分別識支通於六識。</s>
    <s id="61:27">識為先故，於此趣中有名色生，具足五蘊展轉相續，遍一期生，於大因緣辯緣起等諸經皆有如是說故。</s>
    <s id="61:28">如是名色漸成熟時具眼等根說為六處。</s>
    <s id="61:29">次與境合便有識生，三和故有順樂等觸。</s>
    <s id="61:30">依此便生樂等三受。</s>
    <s id="61:31">從此三受引生三愛，謂由苦逼有於樂受發生欲愛。</s>
    <s id="61:32">或有於樂非苦樂受發生色愛。</s>
    <s id="61:33">或有唯於非苦樂受生無色愛。</s>
    <s id="61:34">從欣受愛起欲等取，此中欲者謂五妙欲。</s>
    <s id="61:35">見謂六十二見，如梵網經廣說：戒謂遠離惡戒。</s>
    <s id="61:36">禁謂狗牛等禁。</s>
    <s id="61:37">如諸離繫及婆羅門播輸鉢多般利伐羅勺迦等異類外道，受持種種露形拔髮披烏鹿皮持髻塗灰執三杖剪鬚髮等無義苦行。</s>
  </p>
  <p id="62">
    <s id="62:1">我語謂內身依之說我故。</s>
    <s id="62:2">有餘師說：我見我慢名為我語。</s>
    <s id="62:3">云何此二獨名我語？由此二種說有我故。</s>
    <s id="62:4">我非有故說名我語。如契經說：苾芻當知，愚昧無聞諸異生類隨假言說起於我執，於中實無我及我所。</s>
    <s id="62:5">於前四種，取謂欲貪。故薄伽梵諸經中釋，云何為取？所謂欲貪。</s>
    <s id="62:6">由取為緣積集種種招後有業，說名為有。如世尊告阿難陀言，招後有業說名為有。</s>
    <s id="62:7">有為緣故，識相續流趣未來生，如前道理具足五蘊，說名為生。</s>
    <s id="62:8">以生為緣便有老死，其相差別廣說如經。</s>
    <s id="62:9">如是純言顯唯有行無我我所。</s>
    <s id="62:10">大苦蘊言顯苦積集無初無後。</s>
    <s id="62:11">集言為顯諸苦蘊生。毘婆沙宗如前已說。</s>
    <s id="62:12">分別世品第三之三</s>
    <s id="62:13">無明何義？</s>
    <s id="62:14">謂體非明。</s>
    <s id="62:15">若爾無明應是眼等。</s>
    <s id="62:16">既爾，此義應謂明無。</s>
    <s id="62:17">若爾無明體應非有，為顯有體義不濫餘。</s>
    <s id="62:18">頌曰：明所治無明，如非親實等</s>
    <s id="62:19">論曰：如諸親友所對怨敵親友相違名非親友，非異親友，非親友無。</s>
    <s id="62:20">諦語名實，此所對治虛誑言論名為非實，非異於實，亦非實無。等言為顯非法非義非事等性非異非無。如是無明別有實體，是明所治非異非無。</s>
    <s id="62:21">云何知然？說行緣故，復有誠證。</s>
    <s id="62:22">頌曰：說為結等故，非惡慧見故，與見相應故，說能染慧故</s>
    <s id="62:23">論曰：經說無明以為結縛隨眠及漏軛瀑流等，非餘眼等及體全無可得說為結縛等事。</s>
    <s id="62:24">故有別法說名無明。</s>
    <s id="62:25">如惡妻子名無妻子，如是惡慧應名無明。</s>
  </p>
  <p id="63">
    <s id="63:1">彼非無明有是見故，諸染污慧名為惡慧。</s>
    <s id="63:2">於中有見故非無明。</s>
    <s id="63:3">若爾非見慧應許是無明。不爾。</s>
  </p>
  <p id="64">
    <s id="64:1">無明見相應故。</s>
    <s id="64:2">無明若是慧應見不相應，無二慧體共相應故。</s>
    <s id="64:3">又說無明能染慧故。</s>
    <s id="64:4">如契經言：「貪欲染心令不解脫。</s>
    <s id="64:5">無明染慧令不清淨。」</s>
    <s id="64:6">非慧還能染於慧體，如貪異類能染於心，無明亦應異慧能染。</s>
    <s id="64:7">如何不許諸染污慧間雜善慧令不清淨說為能染。</s>
    <s id="64:8">如貪染心令不解脫，豈必現起與心相應方說能染。</s>
    <s id="64:9">然由貪力損縛於心令不解脫，後轉滅彼貪熏習時心便解脫。</s>
    <s id="64:10">如是無明染污於慧令不清淨，非慧相應，但由無明損濁於慧。</s>
    <s id="64:11">如是分別何理相違，誰復能遮自所分別，然異慧類別有無明，如貪異心此說為善。</s>
    <s id="64:12">有執煩惱皆是無明，此亦應同前理遮遣，若諸煩惱皆是無明，於結等中不應別說。</s>
    <s id="64:13">亦不應與見等相應，見等不應自相應故。</s>
    <s id="64:14">或亦應說無明染心。</s>
    <s id="64:15">若謂此中就差別說，應於染慧不說總名。</s>
    <s id="64:16">既許無明別法為體，應說此體，其相云何？</s>
    <s id="64:17">謂不了知諦實業果。</s>
    <s id="64:18">未測何相名不了知。 </s>
    <s id="64:19">為異了知，為此非有，二俱有過。</s>
    <s id="64:20">如無明說，此謂了知所治別法，此復難測，其相是何？ </s>
    <s id="64:21">此類法爾應如是說，如餘處言：云何為眼？</s>
    <s id="64:22">謂清淨色眼識所依，無明亦然，唯可辯用。</s>
    <s id="64:23">大德法救說，此無明是諸有情恃我類性。</s>
    <s id="64:24">異於我慢類體是何？</s>
    <s id="64:25">經言：我今如是知已如是見已，諸所有愛，諸所有見，諸所有類性，諸我我所執，我慢執，隨眠，斷遍知故無影寂滅。</s>
    <s id="64:26">故知類性異於我慢，寧知類性即是無明，不可說為餘煩惱故。</s>
    <s id="64:27">豈不可說為餘慢等？若更於此巨細研尋，言論繁雜故應且止。</s>
    <s id="64:28">名色何義？</s>
    <s id="64:29">色如先辯，今唯辯名。</s>
    <s id="64:30">頌曰：名無色四蘊</s>
    <s id="64:31">論曰：無色四蘊何故稱名？</s>
    <s id="64:32">隨所立名根境勢力於義轉變故說為名。</s>
    <s id="64:33">云何隨名勢力轉變？</s>
    <s id="64:34">謂隨種種世共立名，於彼彼義轉變詮表，即如牛馬色味等名。</s>
    <s id="64:35">此復何緣標以名稱？</s>
    <s id="64:36">於彼彼境轉變而緣，又類似名，隨名顯故。</s>
    <s id="64:37">有餘師說：四無色蘊捨此身已轉趣餘生，轉變如名，故標名稱。</s>
    <s id="64:38">觸何為義？</s>
    <s id="64:39">頌曰：觸六三和生</s>
    <s id="64:40">論曰：觸有六種，所謂眼觸乃至意觸。</s>
    <s id="64:41">此復是何？</s>
  </p>
  <p id="65">
    <s id="65:1">三和所生，謂根境識三和合故有別觸生。</s>
    <s id="65:2">且五觸生可三和合，許根境識俱時起故。</s>
    <s id="65:3">意根過去，法或未來，意識現在，如何和合？</s>
    <s id="65:4">此即名和合，謂因果義成。</s>
    <s id="65:5">或同一果故名和合，謂根境識三同順生觸故，</s>
    <s id="65:6">諸師於此覺慧不同，有說，三和即名為觸。</s>
    <s id="65:7">彼引經證，如契經言：如是三法聚集和合說名為觸。</s>
    <s id="65:8">有說：別法與心相應三和所生說名為觸，</s>
    <s id="65:9">彼引經證，經言：云何六六法門？</s>
    <s id="65:10">一六內處，二六外處，三六識身，四六觸身，五六受身，六六愛身。</s>
    <s id="65:11">此契經中根境識外別說六觸，故觸別有，說即三和名為觸者。</s>
    <s id="65:12">釋後所引六六經言：非由別說便有別體，</s>
    <s id="65:13">勿受及愛非法處攝。</s>
    <s id="65:14">無如是失，離愛受觸別有所餘法處體故。</s>
    <s id="65:15">汝宗離觸無別有三，可觸及三差別而說。</s>
    <s id="65:16">雖有根境不發於識，而無有識不託根境。</s>
    <s id="65:17">故已說三更別說觸便成無用。</s>
    <s id="65:18">有餘救言：非諸眼色皆諸眼識因，非諸眼識皆諸眼色果，非因果者別說為三，因果所收總立為觸。</s>
    <s id="65:19">說離三和有別觸者，釋前所引如是三法聚集和合名觸，經言我部所誦經文異此。</s>
    <s id="65:20">或於因上假說果名，如說諸佛出現樂等，如是展轉更相難釋，言論煩多故應且止。</s>
    <s id="65:21">然對法者說有別觸，即前六觸復合為二。</s>
    <s id="65:22">頌曰：五相應有對，第六俱增語</s>
    <s id="65:23">論曰：眼等五觸說名有對，以有對根為所依故。</s>
    <s id="65:24">第六意觸說名增語。</s>
    <s id="65:25">所以然者，增語謂名。</s>
    <s id="65:26">名是意觸所緣長境故，偏就此名增語觸。</s>
    <s id="65:27">如說眼識但能了青不了是青。</s>
    <s id="65:28">意識了青亦了是青，故名為長，故有對觸名從所依，增語觸名就所緣立。</s>
    <s id="65:29">有說，意識語為增上方於境轉，五識不然，是故意識獨名增語，與此相應名增語觸。</s>
    <s id="65:30">故有對觸名從所依，增語觸名就相應立。</s>
    <s id="65:31">即前六觸隨別相應復成八種。</s>
    <s id="65:32">頌曰：明無明非二，無漏染污餘，</s>
    <s id="65:33">愛恚二相應，樂等順三受</s>
    <s id="65:34">論曰：明無明等相應成三，一明觸，二無明觸，三非明非無明觸。</s>
    <s id="65:35">此三如次應知。</s>
  </p>
  <p id="66">
    <s id="66:1">即是無漏。</s>
    <s id="66:2">染污、餘相應觸。</s>
    <s id="66:3">餘謂無漏及染污餘。</s>
    <s id="66:4">即有漏善無覆無記。</s>
    <s id="66:5">無明觸中一分數起，依彼復立愛恚二觸。</s>
  </p>
  <p id="67">
    <s id="67:1">愛恚隨眠共相應故。</s>
    <s id="67:2">總攝一切復成三觸。</s>
  </p>
  <p id="68">
    <s id="68:1">一順樂受觸，二順苦受觸，三順不苦不樂受觸，此三能引樂等受故。</s>
    <s id="68:2">或是樂等受所領故，或能為受行相依故，名為順受。</s>
    <s id="68:3">如何觸為受所領行相依？行相極似觸，依觸而生故。</s>
    <s id="68:4">如是合成十六種觸。</s>
    <s id="68:5">受何為義。</s>
    <s id="68:6">頌曰：從此生六受，</s>
    <s id="68:7">五屬身餘心</s>
    <s id="68:8">論曰：從前六觸生於六受，謂眼觸所生受至意觸所生受。</s>
  </p>
  <p id="69">
    <s id="69:1">六中前五說為身受，依色根故。</s>
    <s id="69:2">意觸所生說為心受，但依心故。</s>
    <s id="69:3">受生與觸為後？為俱？</s>
    <s id="69:4">毘婆沙師說：俱時起，觸受展轉俱有因故。</s>
    <s id="69:5">云何二法俱時而生，能生所生義可成立？如何不立？無功能故，於已生法餘法無能，此與立宗義意無別。</s>
    <s id="69:6">如言二法俱時而生能生所生義不成立，於已生法餘法無能，義意同前，重說何用。</s>
    <s id="69:7">若爾便有互相生失。</s>
    <s id="69:8">許故非失，我宗許二為俱有因，亦互為果。</s>
    <s id="69:9">仁雖許爾，而契經中不許此二互為因果。</s>
    <s id="69:10">契經但說眼觸為緣生眼觸所生受。</s>
    <s id="69:11">曾無經說眼受為緣生眼受所生觸。</s>
    <s id="69:12">又此義非理，越能生法故，若法極成能生彼法，此法與彼時別極成。</s>
    <s id="69:13">如先種後芽先乳後酪先擊後聲先意後識等。</s>
    <s id="69:14">先因後果非不極成，亦有極成同時因果。</s>
    <s id="69:15">如眼識等眼色等俱，四大種俱有所造色。</s>
    <s id="69:16">此中亦許前根境緣能發後識，前大造聚生後造色，何理能遮？</s>
    <s id="69:17">如影與身，豈非俱有？</s>
    <s id="69:18">有說，觸後方有受生，根境為先次有識起，此三合故即名為觸，第三剎那緣觸生受。</s>
    <s id="69:19">若爾應識非皆有受，諸識亦應非皆是觸。</s>
    <s id="69:20">無如是失，因前位觸故，後觸位受生故，諸觸時皆悉有受，所有識體無非是觸。</s>
    <s id="69:21">此不應理。</s>
    <s id="69:22">何理相違？</s>
    <s id="69:23">謂或有時二觸境別，因前受位觸生後觸位受。</s>
    <s id="69:24">如何異境受從異境觸生？</s>
    <s id="69:25">或應許受此心相應非與此心同緣一境。</s>
    <s id="69:26">既爾，若許有成觸識是觸無受。</s>
    <s id="69:27">於此位前有識有受而體非觸，緣差故然，</s>
    <s id="69:28">斯有何過？</s>
    <s id="69:29">若爾便壞十大地法。</s>
    <s id="69:30">彼定一切心品恒俱，彼定恒俱依何教立？依本論立。</s>
    <s id="69:31">我等但以契經為量，本論非量，壞之何咎，故世尊言：當依經量。</s>
    <s id="69:32">或大地法義非要遍諸心。</s>
    <s id="69:33">若爾何名大地法義？</s>
    <s id="69:34">謂有三地：一有尋有伺地，二無尋唯伺地，三無尋無伺地。</s>
    <s id="69:35">復有三地，一善地，二不善地，三無記地。</s>
    <s id="69:36">復有三地，一學地，二無學地，三非學非無學地。</s>
    <s id="69:37">若法於前諸地皆有，名大地法。</s>
    <s id="69:38">若法唯於諸善地中有，名大善地法，若法唯於諸染地中有，名大煩惱地法。</s>
    <s id="69:39">如是等法各隨所應更代而生，非皆並起。</s>
    <s id="69:40">餘說如是大不善地法，因誦引來，是今所增益非本所誦。</s>
    <s id="69:41">若於觸後方有受生，經云何釋？如契經說，眼及色為緣生於眼識，三和合觸俱起受想思。</s>
    <s id="69:42">但言俱起不說觸俱，此於我宗何違須釋？</s>
    <s id="69:43">又於無間亦有俱聲，如契經說，與慈俱行修念覺支，故彼非證。</s>
    <s id="69:44">若爾何故？契經中言：是受是想是思是識，如是諸法相雜不離。</s>
    <s id="69:45">故無有識離於受等，今應審思，相雜何義。</s>
    <s id="69:46">此經復說，諸所受即所思，諸所思即所想，諸所想即所識。</s>
    <s id="69:47">未了於此為約所緣，為約剎那作如是說？</s>
    <s id="69:48">於壽與煖俱時起中，亦有如斯相雜言：故例知，此說定約剎那。</s>
    <s id="69:49">又契經言三和合觸，如何有識而非三和，或是三和而不名觸。</s>
    <s id="69:50">故應定許一切識俱悉皆有觸，諸所有觸無不皆與受等俱生。</s>
  </p>
  <p id="70">
    <s id="70:1">傍論已終，應辯本義。</s>
    <s id="70:2">頌曰：此復成十八，由意近行異</s>
    <s id="70:3">論曰：於前略說一心受中，由意近行異復分成十八，應知此復聲顯乘前起後，此意近行十八云何？謂喜憂捨各六近行。</s>
    <s id="70:4">此復何緣立為十八，若由自性應但有三，喜憂捨三自性異故，</s>
    <s id="70:5">若由相應應唯有一，一切皆與意相應故。</s>
    <s id="70:6">若由所緣應但有六，色等六境為所緣故。</s>
    <s id="70:7">此成十八，具足由三，於中十五色等近行名不雜緣，境各別故。</s>
    <s id="70:8">三法近行皆通二種。</s>
    <s id="70:9">意近行名為目何義。</s>
    <s id="70:10">傳說，喜等意為近緣於諸境中數遊行故。</s>
    <s id="70:11">有說：喜等能為近緣令意於境數遊行故。</s>
    <s id="70:12">如何身受非意近行？非唯依意故不名近，由無分別故亦非行。</s>
    <s id="70:13">第三靜慮意地樂根，意近行中何故不攝？</s>
    <s id="70:14">傳說，初界意識相應無樂根故，又無所對苦根所攝意近行故。</s>
    <s id="70:15">若唯意地何故經言眼見色已於順喜色起喜近行？廣說如經，依五識身所引意地喜等近行故作是說。</s>
    <s id="70:16">如依眼識引不淨觀，此不淨觀唯意地攝。</s>
    <s id="70:17">又彼經言眼見色已乃至廣說，故不應難。</s>
    <s id="70:18">若雖非見乃至觸已，而起喜憂捨亦是意近行。</s>
    <s id="70:19">若異此者，在欲界中應無緣色界色等意近行。</s>
    <s id="70:20">又在色界，應無緣欲香味觸境諸意近行。</s>
    <s id="70:21">見色等言隨明了說見色等已於聲等中起喜憂捨亦意近行，隨無雜亂故作是說，於中建立根境定故。</s>
    <s id="70:22">為有色等於喜等三唯能順生一近行不？</s>
    <s id="70:23">有就相續非約所緣。</s>
    <s id="70:24">諸意近行中，幾欲界繫？欲界意近行幾何所緣？色無色界為問亦爾。</s>
    <s id="70:25">頌曰：欲緣欲十八，十二上三，二緣欲十二，八自二無色，後二緣欲六，四自一上緣，初無色近分，緣色四自一，四本及三邊，唯一緣自境</s>
    <s id="70:26">論曰：欲界所繫具有十八，緣欲界境其數亦然。</s>
  </p>
  <p id="71">
    <s id="71:1">緣色界境唯有十二，除香味六彼無境故。</s>
  </p>
  <p id="72">
    <s id="72:1">緣無色境唯得有三，彼無色等五所緣故。</s>
    <s id="72:2">說欲界繫已，當說色界繫。</s>
  </p>
  <p id="73">
    <s id="73:1">初二靜慮唯有十二，謂除六憂緣欲界境亦有十二。</s>
  </p>
  <p id="74">
    <s id="74:1">除香味四餘八自緣。</s>
  </p>
  <p id="75">
    <s id="75:1">二緣無色，謂法近行。</s>
  </p>
  <p id="76">
    <s id="76:1">三四靜慮唯六。</s>
  </p>
  <p id="77">
    <s id="77:1">謂捨緣欲界境亦得有六。</s>
  </p>
  <p id="78">
    <s id="78:1">除香味二餘四自緣。</s>
  </p>
  <p id="79">
    <s id="79:1">一緣無色謂法近行。</s>
    <s id="79:2">說色界繫已，當說無色繫。</s>
  </p>
  <p id="80">
    <s id="80:1">空處近分唯有四種，謂捨但緣色聲觸法。</s>
  </p>
  <p id="81">
    <s id="81:1">緣第四靜慮亦具有四種，此就許有別緣者說。</s>
    <s id="81:2">若執彼地唯總緣下，但有雜緣法意近行。</s>
  </p>
  <p id="82">
    <s id="82:1">緣無色界唯一，謂法。</s>
  </p>
  <p id="83">
    <s id="83:1">四根本地及上三邊唯一。</s>
  </p>
  <p id="84">
    <s id="84:1">謂法但緣自境，無色根本不緣下故，彼上三邊不緣色故，不緣下義如後當辯。</s>
    <s id="84:2">此意近行通無漏耶？</s>
    <s id="84:3">頌曰：十八唯有漏</s>
    <s id="84:4">論曰：無意近行通無漏者，故言十八唯是有漏。</s>
    <s id="84:5">誰成就幾意近行耶？</s>
    <s id="84:6">謂生欲界，若未獲得色界善心，成欲一切。</s>
    <s id="84:7">初二定八。</s>
    <s id="84:8">三四定四。</s>
    <s id="84:9">無色界一，所成上界皆不下緣，唯染污故。</s>
    <s id="84:10">若已獲得色界善心未離欲貪，成欲一切。</s>
    <s id="84:11">初靜慮十，餘說如前，初靜慮中唯成四喜，染不緣下香味境故，捨具成六，未至定中善心得緣香味境故。</s>
    <s id="84:12">餘隨此理如應當知。</s>
    <s id="84:13">若生色界，唯成欲界一捨法近行，謂通果心俱。</s>
    <s id="84:14">有說：如是諸意近行，毘婆沙師隨義而立，然我所見經義有殊。</s>
    <s id="84:15">所以者何？非於此地已得離染，可緣此境起意近行。</s>
    <s id="84:16">故非有漏喜憂捨三皆近行攝。</s>
    <s id="84:17">唯雜染者與意相牽數行所緣，是意近行。</s>
    <s id="84:18">云何與意相牽數行？或愛或憎或不擇捨。</s>
    <s id="84:19">為對治彼說六恒住。</s>
    <s id="84:20">謂見色已不喜，不憂。</s>
    <s id="84:21">心恒住捨具念正智。</s>
    <s id="84:22">廣說乃至知法亦爾。</s>
    <s id="84:23">非阿羅漢無有世間緣善法喜，但為遮止雜染近行故作是說。</s>
    <s id="84:24">又即喜等為三十六師句，謂為耽嗜出離依別，此句差別，大師說故。</s>
    <s id="84:25">耽嗜依者，謂諸染受，出離依者，謂諸善受。</s>
    <s id="84:26">如是所說受，有支中應知，義門無量差別。</s>
    <s id="84:27">何緣不說所餘有支？</s>
    <s id="84:28">頌曰：餘已說當說</s>
    <s id="84:29">論曰：所餘有支，或有已說，或有當說，故此不論，此中識支如先已說識謂各了別，此即名意處等。</s>
    <s id="84:30">其六處支如先已說彼識依淨色名眼等五根等。</s>
    <s id="84:31">行有二支業品當說。</s>
    <s id="84:32">愛取二支隨眠品當說。</s>
    <s id="84:33">此諸緣起略立為三，謂煩惱業異熟果事，應寄外喻顯別功能。</s>
    <s id="84:34">頌曰：此中說煩惱，如種復如龍，如草根樹莖，及如糠裹米，</s>
    <s id="84:35">業如有糠米，草藥如花，諸異熟果事，如成熟飲食</s>
    <s id="84:36">論曰：如何此三種等相似？</s>
    <s id="84:37">如從種子芽葉等生，從煩惱生煩惱業事。</s>
    <s id="84:38">如龍鎮池水恒不竭，煩惱鎮業生續無窮。</s>
    <s id="84:39">如草根未拔苗剪剪還生，未拔煩惱根趣滅滅還起。</s>
    <s id="84:40">如從樹莖頻生枝花果，從諸煩惱數起惑業事。</s>
    <s id="84:41">如糠裹米能生芽等，非獨能生，或得裹業能感餘生，非獨能感。</s>
    <s id="84:42">惑如種等應如是知。</s>
  </p>
  <p id="85">
    <s id="85:1">如米有糠能生芽等，業有煩惱能招異熟。</s>
    <s id="85:2">如諸草藥果熟為後邊，業果熟已更不招異熟。</s>
    <s id="85:3">如花於果為生近因，業為近因能生異熟，業如米等，應如是知。</s>
  </p>
  <p id="86">
    <s id="86:1">如熟飲食但應受用，不可復轉成餘飲食，異熟果事既成熟已，不能更招餘生異熟，若諸異熟復感餘生，餘復感餘應無解脫，事如飲食應如是知。</s>
    <s id="86:2">如是緣起煩惱業事，生生相續不過四有，中生本死，如前已釋。</s>
    <s id="86:3">染不染義三界有無，今當略辯。</s>
    <s id="86:4">頌曰：於四種有中，生有唯染污，</s>
    <s id="86:5">由自地煩惱，餘三無色三</s>
    <s id="86:6">論曰：於四有中生有唯染。</s>
  </p>
  <p id="87">
    <s id="87:1">由何煩惱自地諸惑，謂此地生此地一切煩惱染污此地生有，故對法者咸作是言。</s>
    <s id="87:2">諸煩惱中無一煩惱於結生位無潤功能，然諸結生唯煩惱力，非由自力現起纏垢，雖此位中心身昧劣，而由數起或近現行引發力故。</s>
    <s id="87:3">煩惱現起，應知中有初續剎那亦必染污，猶如生有。</s>
  </p>
  <p id="88">
    <s id="88:1">然餘三有一一通三，謂本死中三，各善染無記。</s>
  </p>
  <p id="89">
    <s id="89:1">於無色界除中有三，非彼界中有處隔別，為往餘處可立中有。</s>
    <s id="89:2">頌中不說欲色二界，故知於中許具四有。</s>
    <s id="89:3">有情緣起已廣分別，是諸有情由何而住。</s>
  </p>
  <p id="90">
    <s id="90:1">頌曰：有情由食住，</s>
    <s id="90:2">段欲體唯三，非色不能益，自根解脫故，觸思識三食，有漏通三界，意成及求生，食香中有起，前二益此世，所依及能依，後二於當有，引及起如次</s>
    <s id="90:3">論曰：經說，世尊自悟一法正覺正說，謂諸有情一切無非由食而住。</s>
    <s id="90:4">何等為食？食有四種，一段二觸三思四識。</s>
  </p>
  <p id="91">
    <s id="91:1">段有二種，謂細及麁。</s>
    <s id="91:2">細謂中有食，香為食故，及天劫初食，無變穢故，如油沃砂，散入支故。</s>
    <s id="91:3">或細污虫嬰兒等食說名為細，翻此為麁。</s>
  </p>
  <p id="92">
    <s id="92:1">如是段食唯在欲界，離段食貪生上界故，唯欲界繫。</s>
  </p>
  <p id="93">
    <s id="93:1">香味觸三，一切皆為段食自體，可成段別而飲噉，故謂以口鼻分分受之。</s>
    <s id="93:2">光影炎涼如何成食？</s>
    <s id="93:3">傳說，此語從多為論，又雖非飲噉而能持身，亦細食所攝，如塗洗等。</s>
    <s id="93:4">色亦可成段別飲噉，何緣非食？</s>
  </p>
  <p id="94">
    <s id="94:1">此不能益自所對根解脫者故，夫名食者，必先資益自根大種，後乃及餘，飲噉色時於自根大尚不為益，況能及餘，由彼諸根境各別故。</s>
    <s id="94:2">有時見色生喜樂者，緣色觸生，是食非色。</s>
    <s id="94:3">又不還者及阿羅漢解脫食貪，雖見種種上妙飲食而無益故。</s>
  </p>
  <p id="95">
    <s id="95:1">觸謂三和所生諸觸，思謂意業，識謂識蘊，此三唯有漏，通三界皆有。</s>
    <s id="95:2">如何食體不通無漏？</s>
    <s id="95:3">毘婆沙師作如是釋，能資諸有是其食義，無漏修生為滅諸有。</s>
    <s id="95:4">又契經說，食有四種，能令部多有情安住，及能資益諸求生者，無漏不然，故非食體。</s>
    <s id="95:5">言部多者，顯已生義，諸趣生已皆謂已生，復說求生為何所目？</s>
  </p>
  <p id="96">
    <s id="96:1">此目中有，由佛世尊以五種名說中有故。</s>
    <s id="96:2">何等為五，一者意成，從意生故，非精血等所有外緣合所成故。</s>
    <s id="96:3">二者求生，常喜尋察當生處故。</s>
    <s id="96:4">三者食香，身資香食往生處故。</s>
    <s id="96:5">四者中有，二趣中間所有蘊故，五者名起，對向當生暫時起故，如契經說，有壞自體起，有壞世間生，起謂中有。</s>
    <s id="96:6">又經說，有補特伽羅，已斷起結未斷生結，於此經中廣說四句。</s>
    <s id="96:7">離二界貪諸上流者為第一句。</s>
    <s id="96:8">中般涅槃為第二句。</s>
    <s id="96:9">諸阿羅漢為第三句。</s>
    <s id="96:10">除前諸相為第四句。</s>
    <s id="96:11">又部多者，謂阿羅漢，餘有愛者說名求生。</s>
    <s id="96:12">幾食能令部多安住？幾食資益求生有情？</s>
    <s id="96:13">毘婆沙師說：皆具四，諸有愛者，亦由段食為緣資益令招從有。</s>
    <s id="96:14">以世尊說四食皆為病癰箭根老死緣故。</s>
    <s id="96:15">亦見思食安住現身，世傳有言：昔有一父，時遭飢饉，欲造他方，自既飢羸，二子嬰稚，意欲攜去力所不任，以囊盛灰挂於壁上，慰喻二子云是麨囊，二子希望多時延命，後有人至取囊為開，子見是灰望絕便死。</s>
    <s id="96:16">又於大海有諸商人，遭難敗船飲食俱失，遙瞻積沫疑為海岸，意望速至命得延時，至觸知非望絕便死。</s>
    <s id="96:17">集異門足說，大海中有大眾生，登岸生卵埋於砂內還入海中，母若常思卵便不壞，如其失念卵即敗亡。</s>
    <s id="96:18">此不應然，違食義故，豈他思食能持自身？</s>
    <s id="96:19">理實應言：卵常思母得不爛壞，忘則命終。</s>
    <s id="96:20">起念母思在於觸位，諸有漏法皆滋長有。如何世尊說食唯四？</s>
    <s id="96:21">雖爾就勝說四無失。</s>
    <s id="96:22">謂初二食能益此身所依能依，後之二食能引當有，能起當有。</s>
    <s id="96:23">言所依者，謂有根身，段食於彼能為資益。</s>
    <s id="96:24">言能依者，謂心心所，觸食於彼能為資益。</s>
    <s id="96:25">如是二食於已生有資益功能最為殊勝。</s>
    <s id="96:26">言當有者，謂未來生，於彼當生思食能引，思食引已，從業所熏識種子力後有得起，如是二食於未生有引起功能最為殊勝。</s>
    <s id="96:27">故雖有漏皆滋長有而就勝能唯說四食，前二如養母，養已生故，後二如生母，生未生故。</s>
    <s id="96:28">諸所有段皆是食耶？有段非食應作四句。</s>
    <s id="96:29">第一句者，謂所飲噉為緣損壞諸根大種。</s>
    <s id="96:30">第二句者，謂餘三食。</s>
    <s id="96:31">第三句者，謂所飲噉為緣資益諸根大種。</s>
    <s id="96:32">第四句者，除前諸相。</s>
    <s id="96:33">如是觸等隨其所應一一當知，皆有四句。</s>
    <s id="96:34">頗有觸等為緣資益諸根大種而非食耶？</s>
    <s id="96:35">有謂異地無漏觸等。</s>
    <s id="96:36">諸有食已捐食者身亦名為食，初資益故，毘婆沙說，食於二時能為食事，俱得名食，一初食時能除飢渴，二消化已資根及大。</s>
    <s id="96:37">何趣何生各具幾食？</s>
    <s id="96:38">五趣四生皆具四食。</s>
    <s id="96:39">如何地獄有段食耶？鐵丸洋銅豈非段食？</s>
    <s id="96:40">若能為害亦是食者，則與前說四句相違，又品類足言：云何為段食？</s>
    <s id="96:41">謂能資益諸根大種，廣說乃至識食亦爾，彼說且依能資益者說名為食故不相違。</s>
    <s id="96:42">然地獄中熱鐵丸等雖於食已能為損害，而能暫時解除飢渴，得食相故亦名為食。</s>
    <s id="96:43">又孤地獄段食如人，故五趣中皆有四食。</s>
    <s id="96:44">世尊所說，有人能施一百外道離欲仙食，若能施一贍部林中異生者食，其果勝彼。</s>
    <s id="96:45">何謂贍部林中異生？</s>
    <s id="96:46">有作是釋：所有一切住贍部洲諸有腹者。</s>
    <s id="96:47">彼釋非理，說一言故。</s>
    <s id="96:48">又於此中有施無量異生者食，理勝以食施少外道離欲仙人，何足為奇挍量歎勝？</s>
    <s id="96:49">有言：彼是近佛菩薩。</s>
    <s id="96:50">理亦不然，施彼獲福勝施俱胝阿羅漢故。</s>
    <s id="96:51">毘婆沙者說：此異生是已獲得順決擇分。</s>
    <s id="96:52">此名與義亦不相應，曾無契經或本論說得順決擇分居贍部林中，當知彼唯自所分別。</s>
    <s id="96:53">後身菩薩居贍部林名彼異生，此說應理。</s>
    <s id="96:54">爾時菩薩同離欲仙故，對彼仙挍量歎勝。</s>
    <s id="96:55">雖施菩薩福勝無邊，乘前挍量且言勝百。</s>
    <s id="96:56">理必應爾。</s>
    <s id="96:57">由後世尊除彼異生還將外道對預流向挍量勝劣。</s>
    <s id="96:58">若不爾者世尊則應將彼異生對預流向。</s>
    <s id="96:59">已說有情緣起及住，如先所說壽盡死等。</s>
    <s id="96:60">今應正辦，何識現前何受相應有死生等。</s>
    <s id="96:61">頌曰：斷善根與續，離染退死生，許唯意識中，</s>
    <s id="96:62">死生唯捨受，非定無心二，二無記涅槃，漸死足齊心，最後意識滅，下人天不生，斷末摩水等</s>
    <s id="96:63">論曰：斷善續善離界地染從離染退命終受生，於此六位法爾唯許意識非餘。</s>
    <s id="96:64">所說生言應知，亦攝初結中有。</s>
  </p>
  <p id="97">
    <s id="97:1">死生唯許捨受相應，捨相應心不明利故，餘受明利不順死生。</s>
  </p>
  <p id="98">
    <s id="98:1">又此二時唯散非定，要有心位必非無心，非在定心有死生義，界地別故，加行生故，能攝益故。 </s>
    <s id="98:2">亦非無心有死生義，以無心位命必無損，</s>
    <s id="98:3">若所依身將欲變壞，必定還起屬所依心，然後命終，更無餘理，</s>
    <s id="98:4">又無心者不能受生，以無因故，離起煩惱無受生故。</s>
    <s id="98:5">雖說死有通三性心。</s>
    <s id="98:6">然入涅槃唯二無記。</s>
    <s id="98:7">若說欲界有捨異熟，彼說欲界入涅槃心亦具威儀異熟無記，若說欲界無捨異熟。</s>
    <s id="98:8">彼說欲界入涅槃心但有威儀而無異熟，何故唯無記得入涅槃？</s>
    <s id="98:9">無記勢力微順心斷故。</s>
    <s id="98:10">於命終位何身分中識最後滅？</s>
    <s id="98:11">頓命終者意識身根欻然總滅。</s>
    <s id="98:12">若漸死者，</s>
    <s id="98:13">往下人天，於足齊心如次識滅。</s>
    <s id="98:14">謂墮惡趣說名往下，彼識最後於足處滅，若往人趣識滅於臍，若往生天，識滅心處。</s>
    <s id="98:15">諸阿羅漢說名不生，彼最後心亦心處滅。</s>
    <s id="98:16">有餘師說：彼滅在頂，正命終時於足等處身根滅故，意識隨滅，臨命終時身根漸滅，至足等處欻然都滅，如以少水置炎石上，漸減漸消一處都盡。</s>
    <s id="98:17">又漸命終者，臨命終時多為斷末摩苦受所逼。</s>
  </p>
  <p id="99">
    <s id="99:1">無有別物名為末摩，然於身中有異支節觸便致死，是謂末摩。</s>
    <s id="99:2">若水火風隨一增盛，如利刀刃觸彼末摩，因此便生增上苦受，從斯不久遂致命終。</s>
    <s id="99:3">非如斬薪說名為斷。</s>
    <s id="99:4">如斷無覺故得斷名。</s>
    <s id="99:5">地界何緣無斯斷用？</s>
    <s id="99:6">以無第四內災患故，內三災患，謂風熱淡水火風增隨所應起。</s>
    <s id="99:7">有說，此似外器三災。</s>
    <s id="99:8">此斷末摩天中非有，然諸天子將命終時，先有五種小衰相現。</s>
    <s id="99:9">一者衣服嚴具出非愛聲。</s>
    <s id="99:10">二者自身光明忽然昧劣。</s>
    <s id="99:11">三者於沐浴位水渧著身。</s>
    <s id="99:12">四者本性囂馳今滯一境。</s>
    <s id="99:13">五者眼本凝寂今數瞬動。</s>
    <s id="99:14">此五相現非定當死。</s>
    <s id="99:15">復有五種大衰相現，一者衣染埃塵，二者花鬘萎悴，三者兩腋汗出，四者臭氣入身，五者不樂本座，此五相現必定當死。</s>
    <s id="99:16">世尊於此有情世間生住沒中建立三聚，</s>
    <s id="99:17">何謂三聚？</s>
    <s id="99:18">頌曰：正邪不定聚，聖造無間餘</s>
    <s id="99:19">論曰：一正性定聚，二邪性定聚，三不定性聚。</s>
    <s id="99:20">何名正性？</s>
    <s id="99:21">謂契經言：貪無餘斷，瞋無餘斷，癡無餘斷，一切煩惱皆無餘斷，是名正性。</s>
    <s id="99:22">定者謂聖，聖謂已有無漏道生。</s>
    <s id="99:23">遠諸惡法故名為聖，獲得畢竟離繫得故。</s>
    <s id="99:24">定盡煩惱故名正定。</s>
    <s id="99:25">諸已獲得順解脫分者，亦定得涅槃，何非正定？</s>
    <s id="99:26">彼後或墮邪定聚故，又得涅槃時未定故，非如預流者極七返有等，又彼未能捨邪性故，不名正定。</s>
    <s id="99:27">何名邪性？謂諸地獄傍生餓鬼，是名邪性。</s>
    <s id="99:28">定謂無間，造無間者必墮地獄故名邪定。</s>
    <s id="99:29">正邪定餘名不定性，彼待二緣可成二故。</s>
    <s id="99:30">分別世品第三之四</s>
    <s id="99:31">如是已說有情世間，器世間今當說。</s>
    <s id="99:32">頌曰：安立器世間，風輪最居下，其量廣無數，厚十六洛叉，</s>
    <s id="99:33">次上水輪深，十一億二萬，下八洛叉水，餘凝結成金，此水金輪廣，徑十二洛叉，三千四百半，周圍此三倍</s>
    <s id="99:34">論曰：許此三千大千世界如是安立形量不同，謂諸有情業增上力，先於最下依止虛空有風輪生。</s>
    <s id="99:35">廣無數，厚十六億踰繕那。</s>
    <s id="99:36">如是風輪其體堅密，假設有一大諾健那，以金剛輪奮威懸擊，金剛有碎風輪無損。</s>
  </p>
  <p id="100">
    <s id="100:1">又諸有情業增上力，起大雲雨澍風輪上，滴如車軸積水成輪，如是水輪於未凝結位深十一億二萬踰繕那。</s>
    <s id="100:2">如何水輪不傍流散？</s>
    <s id="100:3">有餘師說：一切有情業力所持令不流散，如所飲食未熟變時，終不流移墮於熟藏。</s>
    <s id="100:4">有餘部說：由風所持令不流散，如篅持穀。</s>
    <s id="100:5">有情業力感別風起，搏擊此水上結成金，如熟乳停上凝成膜。 </s>
  </p>
  <p id="101">
    <s id="101:1">故水輪減唯厚八洛叉，餘轉成金。厚三億二萬。</s>
  </p>
  <p id="102">
    <s id="102:1">二輪廣量其數是同，謂徑十二億三千四百半。</s>
  </p>
  <p id="103">
    <s id="103:1">周圍其邊數成三倍，謂周圍量成三十六億一萬三百五十踰繕那。</s>
  </p>
  <p id="104">
    <s id="104:1">頌曰：蘇迷盧處中，次踰健達羅，伊沙馱羅山，朅地洛迦山，蘇達梨舍那，頞濕縛羯拏，毘那怛迦山，尼民達羅山，</s>
    <s id="104:2">於大洲等外，有鐵輪圍山，前七金所成，蘇迷盧四寶，入水皆八萬，妙高出亦然，餘八半半下，廣皆等高量</s>
    <s id="104:3">論曰：於金輪上有九大山，妙高山王處中而住，</s>
    <s id="104:4">餘八周匝繞妙高山，於八山中前七名內。</s>
  </p>
  <p id="105">
    <s id="105:1">第七山外有大洲等，此外復有鐵輪圍山，周匝如輪圍一世界。</s>
  </p>
  <p id="106">
    <s id="106:1">持雙等七唯金所成。</s>
  </p>
  <p id="107">
    <s id="107:1">妙高山王四寶為體，謂如次四面北東南西金銀吠琉璃頗胝迦寶。</s>
    <s id="107:2">隨寶威德色顯於空。</s>
    <s id="107:3">故贍部洲空似吠琉璃色。</s>
    <s id="107:4">如是寶等從何而生？</s>
    <s id="107:5">亦諸有情業增上力，復大雲起雨金輪上滴如車軸，積水奔濤，其水即為眾寶種藏，由具種種威德猛風鑽擊變生眾寶類等。</s>
    <s id="107:6">如是變水生寶等時，因滅果生，體不俱有，非如數論轉變所成。</s>
    <s id="107:7">數論云何執轉變義？</s>
    <s id="107:8">謂執有法自性常存有餘法生有餘法滅，</s>
    <s id="107:9">如是轉變何理相違？</s>
    <s id="107:10">謂必無容有法常住可執別有法滅法生。</s>
    <s id="107:11">誰言法外別有有法。</s>
    <s id="107:12">唯即此法於轉變時異相所依名為有法。</s>
    <s id="107:13">此亦非理。</s>
    <s id="107:14">非理者何？</s>
    <s id="107:15">即是此物而不如此，如是言義曾所未聞。</s>
    <s id="107:16">如是變生金寶等已，復由業力引起別風，簡別寶等，攝令聚集成山成洲，分水甘醎令別成立內海外海。</s>
  </p>
  <p id="108">
    <s id="108:1">如是九山住金輪上，入水量皆等八萬踰繕那。</s>
  </p>
  <p id="109">
    <s id="109:1">蘇迷盧山出水亦爾。</s>
  </p>
  <p id="110">
    <s id="110:1">餘八出水半半漸卑，謂初持雙出水四萬。</s>
    <s id="110:2">乃至最後鐵輪圍山出水三百一十二半，如是九山一一廣量。</s>
  </p>
  <p id="111">
    <s id="111:1">各各與自出水量同。</s>
    <s id="111:2">頌曰：山間有八海，前七名為內，最初廣八萬，四邊各三倍，餘六半半陿，第八名為外，三洛叉二萬，二千踰繕那</s>
    <s id="111:3">論曰：妙高為初輪圍最後，中間八海，前七名內，七中皆具八功德水。</s>
    <s id="111:4">一甘，二冷，三軟，四輕，五清淨，六不臭，七飲時不損喉，八飲已不傷腹。</s>
  </p>
  <p id="112">
    <s id="112:1">如是七海，初廣八萬，約持雙山內。</s>
  </p>
  <p id="113">
    <s id="113:1">邊周量，於其四面數各三倍，謂各成二億四萬踰繕那。</s>
  </p>
  <p id="114">
    <s id="114:1">其餘六海量半半陿，謂第二海量廣四萬，乃至第七量廣一千二百五十。</s>
  </p>
  <p id="115">
    <s id="115:1">此等不說周圍量者，以煩多故。第八名外，醎水盈滿。</s>
  </p>
  <p id="116">
    <s id="116:1">量廣三億二萬二千。</s>
    <s id="116:2">頌曰：於中大洲相，南贍部如車，三邊各二千，南邊有三半，東毘提訶洲，其相如半月，三邊如贍部，東邊三百半，西瞿陀尼洲，其相圓無缺，徑二千五百，周圍此三倍，北俱盧畟方，面各二千等，中洲復有八，四洲邊各二</s>
    <s id="116:3">論曰：於外海中大洲有四，謂於四面對妙高山，</s>
  </p>
  <p id="117">
    <s id="117:1">南贍部洲北廣南陿，三邊量等，其相如車。</s>
    <s id="117:2">南邊唯廣三踰繕那半，三邊各有二千踰繕那，唯此洲中有金剛座，上窮地際下據金輪，一切菩薩將登正覺，皆坐此座上起金剛喻定，以無餘依及餘處所有堅固力能持此故。</s>
  </p>
  <p id="118">
    <s id="118:1">東勝身洲東陿西廣，三邊量等，形如半月。</s>
  </p>
  <p id="119">
    <s id="119:1">東三百五十，</s>
    <s id="119:2">三邊各二千。</s>
  </p>
  <p id="120">
    <s id="120:1">西牛貨洲圓如滿月，徑二千五百，周圍七千半。</s>
  </p>
  <p id="121">
    <s id="121:1">北俱盧洲形如方座，四邊量等，面各二千，等言為明無少增減。</s>
    <s id="121:2">隨其洲相人面亦然。</s>
    <s id="121:3">復有八中洲，是大洲眷屬，謂四大洲側各有二中洲。</s>
  </p>
  <p id="122">
    <s id="122:1">勝身洲邊二中洲者，一提訶洲，二毘提訶洲。</s>
    <s id="122:2">俱盧洲邊二中洲者，一矩拉婆洲，二憍拉婆洲。</s>
    <s id="122:3">牛貨洲邊二中洲者，一舍搋洲，二嗢怛羅漫怛里拏洲。</s>
    <s id="122:4">贍部洲邊二中洲者，一遮末羅洲，二筏羅遮末羅洲，此一切洲皆人所住。</s>
    <s id="122:5">有說：唯一邏剎娑居。</s>
    <s id="122:6">頌曰：此北九黑山，雪香醉山內，</s>
    <s id="122:7">無熱池縱廣，五十踰繕那</s>
    <s id="122:8">論曰：此贍部洲從中向北，三處各有三重黑山。</s>
  </p>
  <p id="123">
    <s id="123:1">有大雪山，在黑山北。</s>
  </p>
  <p id="124">
    <s id="124:1">大雪山北有香醉山，雪北香南有大池水，名無熱惱，出四大河，一殑伽河，二信度河，三徙多河，四縛芻河，無熱惱池縱廣正等，面各五十踰繕那量，八功德水盈滿其中。</s>
    <s id="124:2">非得通人無由能至。</s>
  </p>
  <p id="125">
    <s id="125:1">於此池側有贍部林，樹形高大，其果甘美，依此林故名贍部洲，或依此果以立洲號。</s>
    <s id="125:2">復於何處置捺落迦大捺落迦，何量有幾？</s>
    <s id="125:3">頌曰：此下過二萬，無間深廣同，</s>
    <s id="125:4">上七捺落迦，八增皆十六，謂煻煨屍糞，鋒刃烈河增，各住彼四方，餘八寒地獄</s>
    <s id="125:5">論曰：此贍部洲下過二萬，有阿鼻旨大捺落迦。</s>
    <s id="125:6">深廣同前，謂各二萬故，彼底去此四萬踰繕那。</s>
    <s id="125:7">以於其中受苦無間，</s>
    <s id="125:8">非如餘七大捺落迦受苦非恒，故名無間。</s>
    <s id="125:9">且如等活捺落迦中，諸有情身雖被種種斫刺磨擣，而彼暫遇涼風所吹還活如本，由斯理故立等活名，阿鼻旨中無如是事。</s>
    <s id="125:10">有餘師說：阿鼻旨中無樂間苦，故名無間，餘地獄中有樂間起，雖無異熟而有等流。</s>
  </p>
  <p id="126">
    <s id="126:1">七捺落迦在無間上重累而住，其七者何？一者極熱，二者炎熱，三者大叫，四者號叫，五者眾合，六者黑繩，七者等活。</s>
    <s id="126:2">有說：此七在無間傍。</s>
  </p>
  <p id="127">
    <s id="127:1">八捺落迦增各十六。</s>
    <s id="127:2">故薄伽梵說此頌言：</s>
    <s id="127:3">此八捺落迦 我說甚難越</s>
    <s id="127:4">以熱鐵為地</s>
    <s id="127:5">周匝有鐵牆</s>
    <s id="127:6">四面有四門</s>
    <s id="127:7">關閉以鐵扇</s>
    <s id="127:8">巧安布分量</s>
    <s id="127:9">各有十六增</s>
    <s id="127:10">多百踰繕那</s>
    <s id="127:11">滿中造惡者</s>
    <s id="127:12">周遍焰交徹  </s>
    <s id="127:13">猛火恒洞然</s>
    <s id="127:14">十六增者，</s>
  </p>
  <p id="128">
    <s id="128:1">八捺落迦四面門外各有四所。</s>
    <s id="128:2">一煻煨增，謂此增內煻煨沒膝，有情遊彼纔下足時，皮肉與血俱燋爛墜，舉足還生平復如本。</s>
    <s id="128:3">二屍糞增，謂此增內屍糞泥滿，於中多有娘矩吒蟲，[此/束]利如針身白頭黑，有情遊彼皆為此蟲鑽皮破骨咂食其髓。</s>
    <s id="128:4">三鋒刃增，謂此增內復有三種，一刀刃路，謂於此中仰布刀刃以為大道，有情遊彼纔下足時，皮肉與血俱斷碎墜，舉足還生平復如本。</s>
    <s id="128:5">二劍葉林，謂此林上純以銛利劍刃為葉，有情遊彼風吹葉墜，斬刺肢體骨肉零落，有烏駁狗摣掣食之。</s>
    <s id="128:6">三鐵刺林，謂此林上有利鐵刺，長十六指，有情被逼上下樹時，其刺銛鋒下上鑱刺，有鐵[此/束]鳥，探啄有情眼睛心肝爭競而食，刀刃路等三種雖殊而鐵杖同故一增攝。</s>
    <s id="128:7">四烈河增，謂此增量廣滿中熱醎水，有情入中或浮或沒，或逆或順或橫或轉，被蒸被煮骨肉糜爛，如大鑊中滿盛灰汁置麻米等，猛火下燃，麻等於中上下迴轉舉體糜爛，有情亦燃，設欲逃亡，於兩岸上有諸獄卒，手執刀槍禦捍令迴，無由得出，此河如塹，前三似園。</s>
    <s id="128:8">四面各四增故言皆十六，此是增上被刑害所，故說名增，本地獄中適被害已重遭害故。</s>
    <s id="128:9">有說：有情從地獄出更遭此苦，故說為增。</s>
    <s id="128:10">今於此中因論生論，諸地獄卒是有情不？</s>
    <s id="128:11">有說非情。</s>
    <s id="128:12">如何動作？</s>
    <s id="128:13">有情業力，如成劫風。</s>
    <s id="128:14">若爾云何，通彼大德法善現說：</s>
    <s id="128:15">如彼頌言：</s>
    <s id="128:16">心常懷忿毒  </s>
    <s id="128:17">好集諸惡業</s>
    <s id="128:18">見他苦欣悅  </s>
    <s id="128:19">死作琰魔卒</s>
  </p>
  <p id="129">
    <s id="129:1">琰魔王使諸邏剎娑，擲諸有情置地獄者名琰魔卒，是實有情，非地獄中害有情者，故地獄卒非實有情。</s>
    <s id="129:2">有說有情。</s>
    <s id="129:3">若爾此惡業何處受異熟？</s>
    <s id="129:4">即地獄中，以地獄中尚容無間所感異熟，此何理遮。</s>
    <s id="129:5">若爾何緣火不燒彼？</s>
    <s id="129:6">此定由業力所隔礙故，或感異大種故不被燒。</s>
    <s id="129:7">熱捺落迦已說有八。</s>
  </p>
  <p id="130">
    <s id="130:1">復有餘八寒捺落迦，其八者何，一頞部陀，二尼剌部陀，三頞唽吒，四臛臛婆，五虎虎婆，六嗢鉢羅，七鉢特摩，八摩訶鉢特摩。</s>
    <s id="130:2">此中有情嚴寒所逼隨身聲變以立其名。</s>
    <s id="130:3">此八并居贍部洲下如前所說大地獄傍。</s>
    <s id="130:4">此贍部洲其量無幾，下寧容受無間等耶？</s>
    <s id="130:5">洲如穀聚，上尖下闊，是故大海漸陿漸深。</s>
    <s id="130:6">如上所論十六地獄一切有情增上業感。</s>
    <s id="130:7">餘孤地獄各別業招，或多或二或一所止，差別多種。</s>
    <s id="130:8">處所不定，或近江河山邊曠野，或在地下空及餘處，諸地獄器安布如是，本處在下，支派不定。</s>
    <s id="130:9">傍生住處，謂水陸空，本處大海，後流餘處。</s>
    <s id="130:10">諸鬼本處琰魔王國，於此贍部洲下過五百踰繕那有琰魔王國，縱廣量亦爾。從此展轉散居餘處。</s>
    <s id="130:11">或有端嚴具大威德，受諸富樂自在如天。</s>
    <s id="130:12">或有飢羸顏貌醜陋，如是等類廣說如經。</s>
    <s id="130:13">日月所居量等義者。</s>
  </p>
  <p id="131">
    <s id="131:1">頌曰：日月迷盧半，</s>
    <s id="131:2">五十一五十，夜半日沒中，日出四洲等，雨際第二月，後九夜漸增，寒第四亦然，夜減晝翻此，晝夜增臘縛，行南北路時，近日自影覆，故見月輪缺</s>
    <s id="131:3">論曰：日月眾星依何而住？依風而住，謂諸有情業增上力共引風起，繞妙高山空中旋環，運持日等令不停墜，彼所住去此幾踰繕那？</s>
    <s id="131:4">持雙山頂齊妙高山半。</s>
    <s id="131:5">日月徑量幾踰繕那？</s>
  </p>
  <p id="132">
    <s id="132:1">日五十一，月唯五十。</s>
    <s id="132:2">星最小者唯一俱盧舍，其最大者十六踰繕那。</s>
    <s id="132:3">日輪下面頗胝迦寶火珠所成能熱能照。</s>
    <s id="132:4">月輪下面頗胝迦寶水珠所成能冷能照。隨有情業增上所生，能於眼身果花稼穡藥草等物，如其所應為益為損。</s>
    <s id="132:5">唯一日月普於四洲作所作事。</s>
    <s id="132:6">一日所作事為四洲同時不？</s>
    <s id="132:7">不爾。</s>
    <s id="132:8">云何？</s>
  </p>
  <p id="133">
    <s id="133:1">北洲夜半東洲日沒，南洲日中西洲日出，此四時等，餘例應知。</s>
    <s id="133:2">日行此洲路有差別故令晝夜有減有增。</s>
  </p>
  <p id="134">
    <s id="134:1">從雨際第二月後半第九日夜漸增。</s>
  </p>
  <p id="135">
    <s id="135:1">從寒際第四月後半第九日夜漸減。</s>
  </p>
  <p id="136">
    <s id="136:1">晝增減位與此相違，夜漸增時晝便漸減。夜若漸減晝則漸增。</s>
    <s id="136:2">晝夜增時一晝夜增幾？</s>
  </p>
  <p id="137">
    <s id="137:1">增一臘縛，晝夜減亦然。</s>
  </p>
  <p id="138">
    <s id="138:1">日行此洲向南向北，如其次第夜增晝增。</s>
    <s id="138:2">何故月輪於黑半末白半初位，見有缺耶？</s>
  </p>
  <p id="139">
    <s id="139:1">世施設中作如是釋，以月宮殿行近日輪，月被日輪光所侵照，餘邊發影自覆月輪，令於爾時見不圓滿。</s>
    <s id="139:2">先舊師釋，由日月輪行度不同現有圓缺。</s>
    <s id="139:3">日等宮殿何有情居？</s>
    <s id="139:4">四大天王所部天眾。</s>
    <s id="139:5">是諸天眾唯住此耶？</s>
    <s id="139:6">若空居天唯住如是日等宮殿，若地居天住妙高山諸層級等。</s>
    <s id="139:7">有幾層級，其量云何？</s>
    <s id="139:8">何等諸天住何層級？</s>
    <s id="139:9">頌曰：妙高層有四，相去各十千，</s>
    <s id="139:10">傍出十六千，八四二千量，堅手及持鬘，恒憍大王眾，如次居四級，亦住餘七山</s>
    <s id="139:11">論曰：蘇迷盧山有四層級，始從水際盡第一層，相去十千踰繕那量，如是乃至從第三層盡第四層亦十千量。</s>
    <s id="139:12">此四層級從妙高山傍出圍繞盡其下半。</s>
  </p>
  <p id="140">
    <s id="140:1">最初層級出十六千，第二第三第四層級，如其次第，八四二千。</s>
  </p>
  <p id="141">
    <s id="141:1">有藥叉神名為堅手住初層級。</s>
    <s id="141:2">有名持鬘住第二級。</s>
    <s id="141:3">有名恒憍住第三級，此三皆是四大天王所部天眾。</s>
    <s id="141:4">第四層級四大天王及諸眷屬共所居止故，經依此說四大王眾天。</s>
    <s id="141:5">如妙高山四外層級四大王眾及眷屬居。</s>
  </p>
  <p id="142">
    <s id="142:1">如是持雙持軸山等七金山上亦有天居，是四大王所部封邑，是名依地住四大王眾天，於欲天中此天最廣。</s>
    <s id="142:2">三十三天住在何處？</s>
    <s id="142:3">頌曰：妙高頂八萬，三十三天居，</s>
    <s id="142:4">四角有四峯，金剛手所住，中宮名善見，周萬踰繕那，高一半金城，雜飾地柔軟，中有殊勝殿，周千踰繕那，外四苑莊嚴，眾車麁雜喜，妙池居四方，相去各二十，東北圓生樹，西南善法堂</s>
  </p>
  <p id="143">
    <s id="143:1">論曰：三十三天住迷盧頂，其頂四面各八十千，與下四邊其量無別。</s>
    <s id="143:2">有餘師說：周八十千。</s>
    <s id="143:3">別說四邊各唯二萬。</s>
  </p>
  <p id="144">
    <s id="144:1">山頂四角各有一峯，其高廣量各有五百，有藥叉神名金剛手，於中止住守護諸天。</s>
  </p>
  <p id="145">
    <s id="145:1">於山頂中有宮名善見，面二千半，周萬踰繕那，金城量高一踰繕那半。</s>
    <s id="145:2">其地平坦亦真金所成，俱用百一雜寶嚴飾，地觸柔軟如妬羅綿，於踐躡時隨足高下，是天帝釋所都大城。</s>
  </p>
  <p id="146">
    <s id="146:1">於其城中有殊勝殿，種種妙寶具足莊嚴，蔽餘天宮故名殊勝，面二百五十，周千踰繕那，是謂城中諸可愛事。</s>
  </p>
  <p id="147">
    <s id="147:1">城外四面四苑莊嚴，是彼諸天共遊戲處，一眾車苑，二麁惡苑，三雜林苑，四喜林苑，此為外飾莊嚴大城。</s>
  </p>
  <p id="148">
    <s id="148:1">四苑四邊有四妙池，中間各去苑二十踰繕那，是彼諸天勝遊戲處，諸天於彼捔勝歡娛。</s>
  </p>
  <p id="149">
    <s id="149:1">城外東北有圓生樹，是三十三天受欲樂勝所。</s>
    <s id="149:2">盤根深廣五。</s>
    <s id="149:3">風熏滿百踰繕那，若逆風時猶遍五十。</s>
    <s id="149:4">順風可爾，云何逆熏？</s>
    <s id="149:5">有餘師言：香無逆熏義，依不越樹界故說逆熏。</s>
    <s id="149:6">理實圓生有如是德，所流香氣能逆風熏，雖天和風力所擁遏，然能相續流趣餘方。</s>
    <s id="149:7">漸劣漸微近處便歇，非能遠至如順風熏。</s>
    <s id="149:8">如是花香，為依自地隨風相續轉至餘方？為但熏風別生香氣？</s>
    <s id="149:9">此義無定，諸軌範師於此二門俱許無失。</s>
    <s id="149:10">若爾何故薄伽梵言：</s>
    <s id="149:11">花香不能逆風熏  </s>
    <s id="149:12">根莖等香亦復爾</s>
    <s id="149:13">善士功德香芬馥   逆風流美遍諸方</s>
    <s id="149:14">據人間香故作是說，以世共了無如是能。</s>
    <s id="149:15">化地部經說：此香氣順風熏滿百踰繕那，若無風時唯遍五十。</s>
    <s id="149:16">外西南角有善法堂，三十三天時集於彼詳論如法不如法事。</s>
    <s id="149:17">如是已辯三十三天所居外器，餘有色天眾所住器云何？</s>
    <s id="149:18">頌曰：此上有色天，住依空宮殿</s>
    <s id="149:19">論曰：此前所說三十三天上有色諸天，住依空宮殿，云何名上有色諸天？謂夜摩天，覩史多天，樂變化天，他化自在天。</s>
    <s id="149:20">及前所說梵眾天等有十六處，并前合有二十二天，皆依外器。如是所說諸天眾中。</s>
    <s id="149:21">頌曰：六受欲交抱，執手笑視婬</s>
    <s id="149:22">論曰：唯六欲天受妙欲境。</s>
  </p>
  <p id="150">
    <s id="150:1">於中初二依地居天，形交成婬與人無別。</s>
    <s id="150:2">然風氣泄熱惱便除，非如人間有餘不淨。</s>
    <s id="150:3">夜摩天眾纔抱成婬。</s>
    <s id="150:4">覩史多天但由執手。</s>
    <s id="150:5">樂變化天唯相向笑。</s>
    <s id="150:6">他化自在相視成婬。</s>
    <s id="150:7">毘婆沙師作如是釋六天皆以形交成婬。</s>
    <s id="150:8">世施設中說相抱等，但為顯彼時量差別。以上諸天欲境轉妙貪心轉捷故使之然。</s>
    <s id="150:9">隨彼諸天男女膝上，有童男童女欻爾化生，即說為彼天所生男女。</s>
    <s id="150:10">初生天眾身量云何？</s>
    <s id="150:11">頌曰：初如五至十，色圓滿有衣</s>
    <s id="150:12">論曰：且六欲諸天初生如次如五六七八九十歲人，生已身形速得成滿。</s>
  </p>
  <p id="151">
    <s id="151:1">色界天眾於初生時身量周圓具妙衣服。</s>
    <s id="151:2">一切天眾皆作聖言，謂彼言詞同中印度，欲樂生別云何應知？</s>
    <s id="151:3">頌曰：欲生三人天，樂生三九處</s>
    <s id="151:4">論曰：欲生三者，有諸有情樂受現前諸妙欲境，彼於如是現欲境中自在而轉，謂全人趣及下四天。</s>
    <s id="151:5">有諸有情樂受自化諸妙欲境，彼於自化妙欲境中自在而轉，謂唯第五樂變化天。</s>
    <s id="151:6">有諸有情樂受他化諸妙欲境，彼於他化妙欲境中自在而轉，謂第六他化自在天。</s>
    <s id="151:7">依受如生現前欲境故，依受如樂自化欲境故，依受如樂他化欲境故，於欲界中分別欲生差別三種。</s>
  </p>
  <p id="152">
    <s id="152:1">樂生三者，三靜慮中於九處生受三種樂。</s>
    <s id="152:2">謂彼安住離生喜樂，定生喜樂，離喜樂故，長時安住。</s>
    <s id="152:3">長時離苦，長時受樂，故名樂生。</s>
    <s id="152:4">生靜慮中間都無喜樂應思，何故亦號樂生天。</s>
    <s id="152:5">所說諸天二十二處上下相去其量云何？</s>
  </p>
  <p id="153">
    <s id="153:1">頌曰：如彼去下量，去上數亦然</s>
    <s id="153:2">論曰：一一中間踰繕那量，非易可數，但可總舉彼去下量，去上例然，隨從何天去下海量，彼上所至與去下同。</s>
    <s id="153:3">謂妙高山從第四層級，去下大海四萬踰繕那，是四大王本所住處。從彼上去三十三天亦如彼天去下海量。</s>
    <s id="153:4">如三十三天去下大海，上去夜摩天其量亦爾。</s>
  </p>
  <p id="154">
    <s id="154:1">如是乃至如善見天去下大海踰繕那量，從彼上去色究竟天亦與彼天去下海等。</s>
    <s id="154:2">從此向上無復所居，此處最高名色究竟。</s>
    <s id="154:3">有餘師說：彼名礙究竟天，彼謂，礙名目積集色，至彼礙盡得究竟名。</s>
    <s id="154:4">於下處生昇見上不？</s>
    <s id="154:5">頌曰：離通力依他，下無昇見上</s>
    <s id="154:6">論曰：三十三天由自通力能從本處昇夜摩天，或復依他，謂得通者及上天眾接往夜摩，所餘諸天昇上例爾。</s>
    <s id="154:7">若來若至下見上天，然下眼不能覩上界上地，非其境界故，如不覺彼觸。</s>
    <s id="154:8">是故從上地來下地時非自身來，要作下地化。</s>
    <s id="154:9">有餘部說：彼下地天隨樂亦能見上地色，如生此界下見上天。</s>
    <s id="154:10">夜摩等天宮依處量有幾？</s>
    <s id="154:11">有餘師說：此上四天依處量同妙高山頂。</s>
    <s id="154:12">有餘師說：上倍倍增。</s>
    <s id="154:13">有餘師言：初靜慮地宮殿依處等一四洲，第二靜慮等小千界，第三靜慮等中千界，第四靜慮等大千界。</s>
    <s id="154:14">有餘師言：下三靜慮如次量等小中大千，第四靜慮量無邊際。</s>
    <s id="154:15">齊何量說小中大千？</s>
    <s id="154:16">頌曰：四大洲日月，蘇迷盧欲天，梵世各一千，名一小千界，</s>
    <s id="154:17">此小千千倍，說名一中千，此千倍大千，皆同一成壞</s>
    <s id="154:18">論曰：千四大洲乃至梵世，如是總說為一小千。</s>
  </p>
  <p id="155">
    <s id="155:1">千倍小千名一中千界。</s>
  </p>
  <p id="156">
    <s id="156:1">千中千界總名一大千。</s>
  </p>
  <p id="157">
    <s id="157:1">如是大千同成同壞，同成壞相後當廣辯。</s>
    <s id="157:2">如外器量別，身量亦別耶？</s>
    <s id="157:3">亦別。</s>
    <s id="157:4">云何？</s>
    <s id="157:5">頌曰：贍部洲人量，三肘半四肘，</s>
    <s id="157:6">東西北洲人，倍倍增如次，欲天俱盧舍，四分一一增，色天踰繕那，初四增半半，此上增倍倍，唯無雲減三</s>
    <s id="157:7">論曰：贍部洲人身多長三肘半，於中少分有長四肘。</s>
  </p>
  <p id="158">
    <s id="158:1">東勝身人身長八肘，西牛貨人長十六肘，北俱盧人三十二肘。</s>
  </p>
  <p id="159">
    <s id="159:1">欲界六天最下身量一俱盧舍四分之一。</s>
    <s id="159:2">如是後後一一分增，至第六天身一俱盧舍半。</s>
  </p>
  <p id="160">
    <s id="160:1">色天身量初梵眾天半踰繕那。</s>
  </p>
  <p id="161">
    <s id="161:1">梵輔全一，大梵一半，少光二全。</s>
  </p>
  <p id="162">
    <s id="162:1">此上餘天皆增倍倍，</s>
    <s id="162:2">唯無雲減三踰繕那，謂無量光天倍增二至四，乃至色究竟增滿萬六千。</s>
    <s id="162:3">身量既殊，壽量別不？</s>
    <s id="162:4">亦別。云何？</s>
    <s id="162:5">頌曰：北洲定千年，西東半半減，</s>
    <s id="162:6">此洲壽不定，後十初叵量，人間五十年，下天一晝夜，乘斯壽五百，上五倍倍增，色無晝夜殊，劫數等身量，無色初二萬，後後二二增，少光上下天，大全半為劫</s>
    <s id="162:7">論曰：北俱盧人定壽千歲，西牛貨人壽五百歲，東勝身人壽二百五十歲。</s>
  </p>
  <p id="163">
    <s id="163:1">南贍部人壽無定限，劫減最後極壽十年。</s>
  </p>
  <p id="164">
    <s id="164:1">於劫初時人壽無量，百千等數不能計量。</s>
    <s id="164:2">已說人間壽量長短，要先建立天上晝夜，方可算計天壽短長，天上云何建立晝夜。</s>
  </p>
  <p id="165">
    <s id="165:1">人五十歲為六天中最在下天一晝一夜。</s>
  </p>
  <p id="166">
    <s id="166:1">乘斯晝夜三十為月，十二月為歲，彼壽五百年。</s>
  </p>
  <p id="167">
    <s id="167:1">上五欲天漸俱增倍。</s>
    <s id="167:2">謂人百歲為第二天一晝一夜，乘此晝夜成月及年彼壽千歲。</s>
    <s id="167:3">夜摩等四，隨次如人，二四八百千六百歲為一晝夜，乘此晝夜成月及年，如次彼壽二四八千萬六千歲。</s>
    <s id="167:4">持雙以上日月並無，彼天云何建立晝夜及光明事依何得成？</s>
    <s id="167:5">依花開合建立晝夜，如拘物陀鉢特摩等，又依諸鳥鳴靜差別，或依天眾寤寐不同。</s>
    <s id="167:6">依自身光明成外光明事，已說欲界天壽短長。</s>
  </p>
  <p id="168">
    <s id="168:1">色界天中無晝夜別，但以劫數知壽短長，彼劫壽短長與身量數等，謂若身量半踰繕那，壽量半劫，若彼身量一踰繕那，壽量一劫。</s>
    <s id="168:2">乃至身量長萬六千，壽量亦同萬六千劫，已說色界天壽短長。</s>
  </p>
  <p id="169">
    <s id="169:1">無色四天從下如次壽量二四六八萬劫。</s>
    <s id="169:2">上所說劫其量云何？為壞為成？為中為大？</s>
  </p>
  <p id="170">
    <s id="170:1">少光以上大全為劫。</s>
    <s id="170:2">自下諸天大半為劫，即由此故說，大梵王過梵輔天壽一劫半。</s>
  </p>
  <p id="171">
    <s id="171:1">謂以成住壞各二十中劫六十中劫為一劫半。</s>
    <s id="171:2">故以大半四十中劫，為下三天所壽劫量。</s>
    <s id="171:3">已說善趣壽量短長，惡趣云何？</s>
    <s id="171:4">頌曰：等活等上六，如次以欲天，壽為一晝夜，壽量亦同彼，</s>
    <s id="171:5">極熱半中劫，無間中劫全，傍生極一中，鬼月日五百，頞部陀壽量，如一婆訶麻，百年除一盡，後後倍二十</s>
    <s id="171:6">論曰：四大王等六欲天壽，如其次第為等活等六捺落迦一晝一夜。</s>
  </p>
  <p id="172">
    <s id="172:1">壽量如次亦同彼天。</s>
  </p>
  <p id="173">
    <s id="173:1">謂四大王壽量五百，於等活地獄為一晝一夜。</s>
    <s id="173:2">乘此晝夜成月及年以如是年彼壽五百。</s>
  </p>
  <p id="174">
    <s id="174:1">乃至他化壽萬六千於炎熱地獄為一晝一夜，乘此晝夜成月及年，彼壽如斯萬六千歲。</s>
  </p>
  <p id="175">
    <s id="175:1">極熱地獄壽半中劫。</s>
    <s id="175:2">無間地獄壽一中劫。</s>
    <s id="175:3">傍生壽量多無定限。</s>
  </p>
  <p id="176">
    <s id="176:1">若壽極長亦一中劫，謂難陀等諸大龍王。</s>
    <s id="176:2">故世尊言：大龍有八，皆住一劫能持大地。</s>
  </p>
  <p id="177">
    <s id="177:1">鬼以人間一月為一日，乘此成月歲壽五百年。</s>
    <s id="177:2">寒那落迦云何壽量？</s>
  </p>
  <p id="178">
    <s id="178:1">世尊寄喻顯彼壽言：如此人間佉梨二十成摩揭陀國一麻婆訶量，有置巨勝平滿其中。</s>
    <s id="178:2">設復有能百年除一，如是巨勝易有盡期，生頞部陀壽量難盡。</s>
    <s id="178:3">此二十倍為第二壽，如是後後二十倍增，是謂八寒地獄壽量。</s>
    <s id="178:4">此諸壽量有中夭耶？</s>
  </p>
  <p id="179">
    <s id="179:1">頌曰：諸處有中夭，除北俱盧洲</s>
    <s id="179:2">論曰：諸處壽量皆有中夭，唯北俱盧定壽千歲。</s>
    <s id="179:3">此約處說，非別有情，</s>
    <s id="179:4">有別有情不中夭故，謂住覩史多天，一生所繫菩薩，及最後有，佛記，佛使，隨信法行，菩薩輪王母懷彼二胎時，此等如應皆無中夭。</s>
    <s id="179:5">分別世品第三之五</s>
    <s id="179:6">如是已約踰繕那等，辯器世間身量差別，約年等辯壽量有殊，二量不同未說應說。</s>
    <s id="179:7">此二建立無不依名，前二及名未詳極少，今應先辯三極少量。</s>
    <s id="179:8">頌曰：極微字剎那，色名時極少</s>
    <s id="179:9">論曰：分析諸色至一極微，故一極微為色極少，如是分析諸名及時至一字剎那，為名時極少，一字名者，如說瞿名。</s>
    <s id="179:10">何等名為一剎那量？</s>
    <s id="179:11">眾緣和合法得自體頃，或有動法行度一極微。</s>
    <s id="179:12">對法諸師說，如壯士一疾彈指頃六十五剎那，如是名為一剎那量，已知三極少。前二量云何，今且辯前踰繕那等。</s>
    <s id="179:13">頌曰：極微微金水，兔羊牛隙塵，蟻虱麥指節，後後增七倍，</s>
    <s id="179:14">二十四指肘，四肘為弓量，五百俱盧舍，此八踰繕那</s>
    <s id="179:15">論曰：極微為初，指節為後，應知後後皆七倍增。</s>
    <s id="179:16">謂七極微為一微量，</s>
    <s id="179:17">積微至七為一金塵，</s>
    <s id="179:18">積七金塵為水塵量，</s>
    <s id="179:19">水塵積至七為一兔毛塵，</s>
    <s id="179:20">積七兔毛塵為羊毛塵量，</s>
    <s id="179:21">積羊毛塵七為一牛毛塵，</s>
    <s id="179:22">積七牛毛塵為隙遊塵量，</s>
    <s id="179:23">隙塵七為蟣，</s>
    <s id="179:24">七蟣為一虱，</s>
    <s id="179:25">七虱為穬麥，</s>
    <s id="179:26">七麥為指節，</s>
    <s id="179:27">三節為一指，世所極成，是故於頌中不別分別。</s>
  </p>
  <p id="180">
    <s id="180:1">二十四指橫布為肘，竪積四肘為弓，謂尋。</s>
    <s id="180:2">豎積五百弓為一俱盧舍，一俱盧舍許是從村至阿練若中間道量。</s>
  </p>
  <p id="181">
    <s id="181:1">說八俱盧舍為一踰繕那，</s>
    <s id="181:2">如是已說踰繕那等，今當辯後年等量別。</s>
    <s id="181:3">頌曰：百二十剎那，為怛剎那量，</s>
    <s id="181:4">臘縛此六十，此三十須臾，此三十晝夜，三十晝夜月，十二月為年，於中半減夜</s>
    <s id="181:5">論曰：剎那百二十為一怛剎那。</s>
  </p>
  <p id="182">
    <s id="182:1">六十怛剎那為一臘縛。</s>
  </p>
  <p id="183">
    <s id="183:1">三十臘縛為一牟呼栗多。</s>
    <s id="183:2">三十牟呼栗多為一晝夜，</s>
    <s id="183:3">此晝夜有時增有時減有時等。</s>
    <s id="183:4">三十晝夜為一月。</s>
  </p>
  <p id="184">
    <s id="184:1">總十二月為一年，於一年中分為三際，謂寒熱雨各有四月，十二月中六月減夜。</s>
    <s id="184:2">以一年內夜總減六，云何如是？故有頌言：</s>
    <s id="184:3">寒熱雨際中  </s>
    <s id="184:4">一月半已度</s>
    <s id="184:5">於所餘半月  </s>
    <s id="184:6">智者知夜減</s>
    <s id="184:7">如是已辯剎那至年，劫量不同今次當辯。</s>
    <s id="184:8">頌曰：應知有四劫，謂壞成中大，壞從獄不生，至外器都盡，成劫從風起，至地獄初生，中劫從無量，減至壽唯十，次增減十八，後增至八萬，如是成已住，名中二十劫，成壞壞已空，時皆等住劫，八十中大劫，大劫三無數</s>
  </p>
  <p id="185">
    <s id="185:1">論曰：言壞劫者，謂從地獄有情不復生至外器都盡。</s>
  </p>
  <p id="186">
    <s id="186:1">壞有二種，一趣壞，二界壞。</s>
    <s id="186:2">復有二種，一有情壞，二外器壞，</s>
  </p>
  <p id="187">
    <s id="187:1">謂此世間過於二十中劫住已。</s>
    <s id="187:2">從此復有等住二十壞劫便至。</s>
    <s id="187:3">若時地獄有情命終無復新生，為壞劫始，乃至地獄無一有情，爾時名為地獄已壞。</s>
    <s id="187:4">諸有地獄定受業者，業力引置他方獄中。</s>
    <s id="187:5">由此准知傍生鬼趣。</s>
    <s id="187:6">然各先壞本處住者，人天雜居者與人天同壞，</s>
    <s id="187:7">若時人趣此洲一人無師法然得初靜慮。</s>
    <s id="187:8">從靜慮起唱如是言：「離生喜樂甚樂甚靜，」</s>
    <s id="187:9">餘人聞已皆入靜慮，命終並得生梵世中。</s>
    <s id="187:10">乃至此洲有情都盡，是名已壞贍部洲人。</s>
    <s id="187:11">東西二洲例此應說，</s>
    <s id="187:12">&lt;-A1>北洲命盡生欲界天，由彼無能入定離欲，</s>
    <s id="187:13">乃至人趣無一有情，爾時名為人趣已壞。</s>
    <s id="187:14">&lt;+A1>北洲命盡生欲界天，由彼無能入定離欲，</s>
    <s id="187:15">若時天趣四大王天隨一法然得初靜慮，乃至並得生梵世中。</s>
    <s id="187:16">爾時彼天有情都盡，是名已壞大王眾天。</s>
    <s id="187:17">餘五欲天例同此說，</s>
    <s id="187:18">乃至欲界無一有情，名欲界中有情已壞。</s>
    <s id="187:19">若時梵世隨一有情無師法然得二靜慮。</s>
    <s id="187:20">從彼定起唱如是言，定生喜樂甚樂甚靜。</s>
    <s id="187:21">餘天聞已皆入彼靜慮，命終並得生極光淨天。</s>
    <s id="187:22">乃至梵世中有情都盡，如是名已壞有情世間，唯器世間空曠而住。</s>
    <s id="187:23">餘十方界一切有情感此三千世界業盡，於此漸有七日輪現，諸海乾竭眾山洞然，洲渚三輪並從焚燎。</s>
    <s id="187:24">風吹猛焰燒上天宮，乃至梵宮無遺灰燼。</s>
    <s id="187:25">自地火焰燒自地宮，非他地災能壞他地，由相引起故作是言。</s>
    <s id="187:26">下火風飄焚燒上地，謂欲界火猛焰上昇為緣引生色界火焰。</s>
    <s id="187:27">餘災亦爾，如應當知。</s>
    <s id="187:28">如是始從地獄漸減，乃至器盡，總名壞劫。</s>
  </p>
  <p id="188">
    <s id="188:1">所言成劫，謂從風起乃至地獄始有情生。</s>
    <s id="188:2">謂此世間災所壞已，二十中劫唯有虛空，過此長時。</s>
    <s id="188:3">次應復有等住二十成劫便至，一切有情業增上力，空中漸有微細風生，是器世間將成前相。</s>
  </p>
  <p id="189">
    <s id="189:1">風漸增盛成立如前所說風輪水金輪等。</s>
  </p>
  <p id="190">
    <s id="190:1">然初成立大梵王宮乃至夜摩宮。</s>
    <s id="190:2">後起風輪等，是謂成立外器世間。</s>
    <s id="190:3">初一有情極光淨歿生大梵處為大梵王。</s>
    <s id="190:4">後諸有情亦從彼歿有生梵輔。</s>
    <s id="190:5">有生梵眾，有生他化自在天宮。</s>
    <s id="190:6">漸漸下生乃至人趣俱盧牛貨勝身贍部。</s>
    <s id="190:7">後生餓鬼傍生地獄。</s>
    <s id="190:8">法爾後壞必最初成。</s>
    <s id="190:9">若初一有情生無間獄，二十中成劫應知已滿。</s>
    <s id="190:10">此後復有二十中劫名成已住，次第而起，謂從風起造器世間，乃至後時有情漸住。</s>
  </p>
  <p id="191">
    <s id="191:1">此洲人壽經無量時至住劫初壽方漸減。</s>
    <s id="191:2">從無量減至極十年即名為初一住中劫。</s>
  </p>
  <p id="192">
    <s id="192:1">此後十八皆有增減。</s>
  </p>
  <p id="193">
    <s id="193:1">謂從十年增至八萬。</s>
    <s id="193:2">復從八萬減至十年，爾乃名為第二中劫，次後十七例皆如是。</s>
  </p>
  <p id="194">
    <s id="194:1">於十八後從十歲增極至八萬歲名第二十劫。</s>
  </p>
  <p id="195">
    <s id="195:1">一切劫增無過八萬，一切劫減唯極十年。十八劫中一增一減時，量方等初減後增故，二十劫時量皆等。</s>
  </p>
  <p id="196">
    <s id="196:1">此總名為成已住劫。</s>
  </p>
  <p id="197">
    <s id="197:1">所餘成壞及壞已空並無減增二十差別，然由時量與住劫同，准住各成二十中劫。</s>
  </p>
  <p id="198">
    <s id="198:1">成中初劫起器世間，後十九中有情漸住，壞中後劫減器世間，前十九中有情漸捨，如是所說成住壞空。</s>
    <s id="198:2">各二十中積成八十，總此八十成大劫量。</s>
  </p>
  <p id="199">
    <s id="199:1">劫性是何？</s>
    <s id="199:2">謂唯五蘊。</s>
    <s id="199:3">經說三劫阿僧企耶精進修行方得成佛，於前所說四種劫中，積何劫成三劫無數？</s>
  </p>
  <p id="200">
    <s id="200:1">累前大劫為十百千，乃至積成三劫無數。</s>
    <s id="200:2">既稱無數何復言三？</s>
    <s id="200:3">非無數言顯不可數。</s>
  </p>
  <p id="201">
    <s id="201:1">解脫經說六十數中，阿僧企耶是其一數，</s>
    <s id="201:2">云何六十？</s>
    <s id="201:3">如彼經言，有一無餘數始為一，</s>
    <s id="201:4">一十為十，</s>
    <s id="201:5">十十為百，</s>
    <s id="201:6">十百為千，</s>
    <s id="201:7">十千為萬，</s>
    <s id="201:8">十萬為洛叉，</s>
    <s id="201:9">十洛叉為度洛叉，</s>
    <s id="201:10">十度洛叉為俱胝，</s>
    <s id="201:11">十俱胝為末陀，</s>
    <s id="201:12">十末陀為阿庾多，</s>
    <s id="201:13">十阿庾多為大阿庾多，</s>
    <s id="201:14">十大阿庾多為那庾多，</s>
    <s id="201:15">十那庾多為大那庾多，</s>
    <s id="201:16">十大那庾多為鉢羅庾多，</s>
    <s id="201:17">十鉢羅庾多為大鉢羅庾多，</s>
    <s id="201:18">十大鉢羅庾多為矜羯羅，</s>
    <s id="201:19">十矜羯羅為大矜羯羅，</s>
    <s id="201:20">十大矜羯羅為頻跋羅，</s>
    <s id="201:21">十頻跋羅為大頻跋羅，</s>
    <s id="201:22">十大頻跋羅為阿芻婆，</s>
    <s id="201:23">十阿芻婆為大阿芻婆，</s>
    <s id="201:24">十大阿芻婆為毘婆訶，</s>
    <s id="201:25">十毘婆訶為大毘婆訶，</s>
    <s id="201:26">十大毘婆訶為嗢蹭伽，</s>
    <s id="201:27">十嗢蹭伽為大嗢蹭伽，</s>
    <s id="201:28">十大嗢蹭伽為婆喝那，</s>
    <s id="201:29">十婆喝那為大婆喝那，</s>
    <s id="201:30">十大婆喝那為地致婆，</s>
    <s id="201:31">十地致婆為大地致婆，</s>
    <s id="201:32">十大地致婆為醯都，</s>
    <s id="201:33">十醯都為大醯都，</s>
    <s id="201:34">十大醯都為羯臘婆，</s>
    <s id="201:35">十羯臘婆為大羯臘婆，</s>
    <s id="201:36">十大羯臘婆為印達羅，</s>
    <s id="201:37">十印達羅為大印達羅，</s>
    <s id="201:38">十大印達羅為三磨鉢耽，</s>
    <s id="201:39">十三磨鉢耽為大三磨鉢耽，</s>
    <s id="201:40">十大三磨鉢耽為揭底，</s>
    <s id="201:41">十揭底為大揭底，</s>
    <s id="201:42">十大揭底為拈筏羅闍，</s>
    <s id="201:43">十拈筏羅闍為大拈筏羅闍，</s>
    <s id="201:44">十大拈筏羅闍為姥達羅，</s>
    <s id="201:45">十姥達羅為大姥達羅，</s>
    <s id="201:46">十大姥達羅為跋藍，</s>
    <s id="201:47">十跋藍為大跋藍，</s>
    <s id="201:48">十大跋藍為珊若，</s>
    <s id="201:49">十珊若為大珊若，</s>
    <s id="201:50">十大珊若為毘步多，</s>
    <s id="201:51">十毘步多為大毘步多，</s>
    <s id="201:52">十大毘步多為跋邏攙，</s>
    <s id="201:53">十跋邏攙為大跋邏攙</s>
    <s id="201:54">十大跋邏攙為阿僧企耶，</s>
    <s id="201:55">於此數中忘失餘八。</s>
    <s id="201:56">若數大劫至此數中阿僧企耶名劫無數。</s>
    <s id="201:57">此劫無數復積至三，經中說為三劫無數，非諸算計不能數知，故得說為三劫無數。</s>
    <s id="201:58">何緣菩薩發願長時精進修行方期佛果？</s>
    <s id="201:59">如何不許願長時修？</s>
    <s id="201:60">無上菩提甚難可得，非多願行無容得成，菩薩要經三劫無數，修大福德智慧資糧六波羅蜜多多百千苦行方證無上正等菩提。</s>
    <s id="201:61">是故定應發長時願，若餘方便亦得涅槃，何用為菩提久修多苦行？</s>
    <s id="201:62">為欲利樂一切有情故求菩提發長時願，云何令我具大堪能，於苦瀑流濟諸含識，故捨涅槃道求無上菩提？</s>
    <s id="201:63">濟他有情於己何益？</s>
    <s id="201:64">菩薩濟物遂己悲心，故以濟他即為己益。</s>
    <s id="201:65">誰信菩薩有如是事？</s>
    <s id="201:66">有懷潤己無大慈悲，於如是有情此事實難信。</s>
    <s id="201:67">無心潤己有大慈悲，於如是有情此事非難信。</s>
    <s id="201:68">如有久習無哀愍者，雖無益己而樂損他，世所同悉如是。</s>
    <s id="201:69">菩薩久習慈悲，雖無利己而樂他益，如何不信？</s>
    <s id="201:70">又如有情由數習力於無我行不了有為，執以為我而生愛著，由此為因甘負眾苦。</s>
    <s id="201:71">智者同悉如是，菩薩數習力故，捨自我愛增戀他心，由此為因甘負眾苦，如何不信。</s>
    <s id="201:72">又由種姓異有此志願起，以他苦為己苦，用他樂為己樂，不以自苦樂為己苦樂事，不見異益他而別有自益。</s>
    <s id="201:73">依如是義故，有頌言：</s>
    <s id="201:74">下士勤方便  恒求自身樂</s>
    <s id="201:75">中士求滅苦  非樂苦依故</s>
    <s id="201:76">上士恒勤求  自苦他安樂</s>
    <s id="201:77">及他苦永滅  以他為己故</s>
    <s id="201:78">如是已辯劫量差別，諸佛獨覺出現世間？為劫增時為劫減位？</s>
    <s id="201:79">頌曰：減八萬至百，</s>
    <s id="201:80">諸佛現世間，獨覺增減時，麟角喻百劫</s>
    <s id="201:81">論曰：從此洲人壽八萬歲，漸減乃至壽極百年，於此中間諸佛出現。</s>
    <s id="201:82">何緣增位無佛出耶？</s>
    <s id="201:83">有情樂增難教厭故。</s>
    <s id="201:84">何緣減百無佛出耶？</s>
    <s id="201:85">五濁極增難可化故，言五濁者，一壽濁，二劫濁，三煩惱濁，四見濁，五有情濁。</s>
    <s id="201:86">劫減將末，壽等鄙下如滓穢故，說名為濁。</s>
    <s id="201:87">由前二濁，如其次第，壽命資具極被衰損。</s>
    <s id="201:88">由次二濁，善品衰損，以耽欲樂自苦行故，或損在家出家善故。</s>
    <s id="201:89">由後一濁衰損自身，謂壞自身身量色力念智勤勇及無病故。</s>
  </p>
  <p id="202">
    <s id="202:1">獨覺出現通劫增減。</s>
    <s id="202:2">然諸獨覺有二種殊，一者部行，二麟角喻。</s>
    <s id="202:3">部行獨覺先是聲聞得勝果時轉名獨勝。</s>
    <s id="202:4">有餘說，彼先是異生，曾修聲聞順決擇分，今自證道得獨勝名。</s>
    <s id="202:5">由本事中說，一山處總有五百苦行外仙，有一獼猴曾與獨覺相近而住，見彼威儀，展轉遊行至外仙所，現先所見獨覺威儀，諸仙覩之咸生敬慕，須臾皆證獨覺菩提。</s>
    <s id="202:6">若先是聖人不應修苦行，麟角喻者，謂必獨居。</s>
    <s id="202:7">二獨覺中，</s>
  </p>
  <p id="203">
    <s id="203:1">麟角喻者，要百大劫修菩提資糧，然後方成麟角喻獨覺。</s>
    <s id="203:2">言獨覺者，謂現身中離稟至教唯自悟道，以能自調不調他故，</s>
    <s id="203:3">何緣獨覺言不調他。</s>
  </p>
  <p id="204">
    <s id="204:1">非彼無能演說正法，以彼亦得無礙解故。</s>
    <s id="204:2">又能憶念過去所聞諸佛所宣聖教理故。</s>
    <s id="204:3">又不可說彼無慈悲，為攝有情現神通故。</s>
    <s id="204:4">又不可說無受法機，爾時有情亦有能起世間離欲對治道故。</s>
    <s id="204:5">雖有此理，由彼宿習少欣樂勝解無說希望故，又知有情難受深法。</s>
    <s id="204:6">以順流既久難令逆流故。</s>
    <s id="204:7">又避攝眾故，不為他宣說正法，怖諠雜故。</s>
    <s id="204:8">輪王出世為在何時，幾種幾俱何威何相。</s>
    <s id="204:9">頌曰：輪王八萬上，</s>
    <s id="204:10">金銀銅鐵輪，一二三四洲，逆次獨如佛，他迎自往伏，諍陣勝無害，相不正圓明，故與佛非等</s>
    <s id="204:11">論曰：從此洲人壽無量歲，乃至八萬歲有轉輪王生。</s>
    <s id="204:12">減八萬時，有情富樂壽量損減，眾惡漸盛，非大人器故無輪王。</s>
    <s id="204:13">此王由輪旋轉應導威伏一切，名轉輪王。</s>
  </p>
  <p id="205">
    <s id="205:1">施設足中說有四種，金銀銅鐵輪應別故，如其次第勝上中下。</s>
  </p>
  <p id="206">
    <s id="206:1">逆次能王領一二三四洲，謂鐵輪王王一洲界，銅輪王二，銀輪王三，若金輪王王四洲界。</s>
    <s id="206:2">契經就勝但說金輪，故契經言，若王生在剎帝利種紹灑頂位，於十五日受齋戒時，沐浴首身受勝齋戒，昇高臺殿臣僚輔翼，東方忽有金輪寶現，其輪千輻具足轂輞，眾相圓淨如巧匠成，舒妙光明來應王所，此王定是轉金輪王。</s>
    <s id="206:3">轉餘輪王應知亦爾，輪王如佛無二俱生。</s>
  </p>
  <p id="207">
    <s id="207:1">故契經言，無處無位非前非後有二如來應正等覺出現於世。</s>
    <s id="207:2">有處有位唯一如來，如說如來輪王亦爾。</s>
    <s id="207:3">應審思擇，此唯一言為據一三千？為約一切界？</s>
    <s id="207:4">有說，餘界定無佛生。</s>
    <s id="207:5">所以者何？</s>
    <s id="207:6">勿薄伽梵功能有礙，唯一世尊普於十方能教化故。</s>
    <s id="207:7">若有一處一佛於中無教化能，餘亦應爾。</s>
    <s id="207:8">又世尊告舍利子言：「設復有人來至汝所，問言：『頗有梵志沙門，正於今時與喬答摩氏平等平等得無上覺耶？』汝得彼問當云何答？」</s>
    <s id="207:9">時舍利子白世尊言：「我得彼問當如是答：『今時無有梵志沙門得無上菩提與我世尊等，』</s>
  </p>
  <p id="208">
    <s id="208:1">所以然者，我從世尊親聞親持，無處無位非前非後有二如來應正等覺出現於世，有處有位唯一如來。」</s>
    <s id="208:2">若爾何緣梵王經說：「我今於此三千大千諸世界中得自在轉。」</s>
    <s id="208:3">彼有密意。</s>
    <s id="208:4">密意者何？</s>
    <s id="208:5">謂若世尊不起加行，唯能觀此三千大千，若時世尊發起加行，無邊世界皆佛眼境，天耳通等例此應知。</s>
    <s id="208:6">有餘部師說：餘世界亦別有佛出現世間。</s>
    <s id="208:7">所以者何？</s>
    <s id="208:8">有多菩薩，現俱修習菩提資糧，一界一時可無多佛，多界多佛何理能遮？故無邊界中有無邊佛現。</s>
    <s id="208:9">若唯一佛設住一劫時，尚不遍為一世界佛事，況同人壽能益無邊。</s>
    <s id="208:10">然諸有情居無邊界，時處根性差別無邊，佛應遍觀此有情類，如是時處應見世尊，佛便應機現通說法，令其過失未生不生，諸有已生能令斷滅，令其功德未生得生，諸有已生能令圓滿。</s>
    <s id="208:11">如何一佛此事頓成，是故同時定有多佛，然彼所引無處無位非前非後，有二如來出於世等，應共思擇，此言為說一界多界。</s>
    <s id="208:12">若說多界則轉輪王餘世界中亦應非有，以說如佛遮俱生故。</s>
    <s id="208:13">若許輪王餘界別有，如何不許別界佛耶？</s>
    <s id="208:14">佛出世間具吉祥福，多界多佛何過而遮，謂多界中諸佛俱現，便能饒益無量有情令得增上生及決定勝道。</s>
    <s id="208:15">若爾何故一世界中無二如來俱時出現？</s>
    <s id="208:16">以無用故，謂一界中一佛足能饒益一切，又願力故，謂諸如來為菩薩時先發誓願，願我當在無救無依盲闇界中成等正覺，利益安樂一切有情，為救為依為眼為導，又令敬重故。</s>
    <s id="208:17">謂一界中唯有一如來便深敬重，又令速行故，謂令如是知一切智尊甚為難遇，彼所立教應速修行勿般涅槃，或往餘處，便令我等無救無依，故一界中無二佛現。</s>
    <s id="208:18">如是所說四種輪王威定諸方亦有差別？</s>
  </p>
  <p id="209">
    <s id="209:1">謂金輪者諸小國王各自來迎作如是請，我等國土寬廣豐饒，安隱富樂多諸人眾，唯願天尊親垂教勅，我等皆是天尊翼從。</s>
    <s id="209:2">若銀輪王自往彼土，威嚴近至彼方臣伏。</s>
    <s id="209:3">若銅輪王至彼國已，宣威競德彼方推勝。</s>
    <s id="209:4">若鐵輪王亦至彼國，現威列陣剋勝便止。</s>
  </p>
  <p id="210">
    <s id="210:1">一切輪王皆無傷害，令伏得勝已各安其所居，勸化令修十善業道，故輪王死定得生天。</s>
    <s id="210:2">經說輪王出現於世便有七寶出現世間。</s>
    <s id="210:3">其七者何？一者輪寶，二者象寶，三者馬寶，四者珠寶，五者女寶，六者主藏臣寶，七者主兵臣寶。</s>
    <s id="210:4">象等五寶有情數攝，如何他業生他有情，非他有情從他業起？</s>
    <s id="210:5">然由先造互相屬業，於中若一稟自業生，餘亦俱時乘自業起。</s>
    <s id="210:6">如是所說諸轉輪王，非唯有七寶與餘王別，亦有三十二大士相殊。</s>
  </p>
  <p id="211">
    <s id="211:1">若爾輪王與佛何異？</s>
  </p>
  <p id="212">
    <s id="212:1">佛大士相處正明圓，王相不然故有差別。</s>
    <s id="212:2">劫初人眾為有王無？</s>
  </p>
  <p id="213">
    <s id="213:1">頌曰：劫初如色天，</s>
    <s id="213:2">後漸增貪味，由墮貯賊起，為防雇守田</s>
    <s id="213:3">論曰：劫初時人皆如色界。</s>
    <s id="213:4">故契經說：劫初時人有色意成，肢體圓滿諸根無缺，形色端嚴身帶光明，騰空自在飲食喜樂長壽久住。</s>
  </p>
  <p id="214">
    <s id="214:1">有如是類地味漸生，其味甘美其香欝馥，時有一人稟性耽味，嗅香起愛取嘗便食。</s>
    <s id="214:2">餘人隨學競取食之，爾時方名初受段食。</s>
    <s id="214:3">資段食故身漸堅重，光明隱沒。</s>
    <s id="214:4">黑闇便生，日月眾星從茲出現。</s>
    <s id="214:5">由漸耽味地味便隱，從斯復有地皮餅生。</s>
    <s id="214:6">競耽食之，地餅復隱，爾時復有林藤出現。</s>
    <s id="214:7">競耽食故林藤復隱，有非耕種香稻自生。</s>
    <s id="214:8">眾共取之以充所食，此食麁故殘穢在身為欲蠲除便生二道，因斯遂有男女根生，由二根殊形相亦異。</s>
    <s id="214:9">宿習力故便相瞻視，因此遂生非理作意，欲貪鬼魅惑亂身心，失意猖狂行非梵行，人中欲鬼初發此時。</s>
    <s id="214:10">爾時諸人隨食早晚隨取香稻無所貯積。</s>
    <s id="214:11">後時有人稟性嬾惰，長取香稻貯擬後食，餘人隨學漸多停貯。</s>
    <s id="214:12">由此於稻生我所心，各縱貪情多收無厭，故隨收處無復再生。</s>
    <s id="214:13">遂共分田慮防遠盡，於己田分生悋護心，於他分田有懷侵奪，劫盜過起始於此時。</s>
    <s id="214:14">為欲遮防共聚詳議，銓量眾內一有德人，各以所收六分之一，雇令防護封為田主，因斯故立剎帝利名。</s>
    <s id="214:15">大眾欽承恩流率土，故復名大三末多王，自後諸王此王為首。</s>
    <s id="214:16">時人或有情厭居家，樂在空閑精修戒行，因斯故得婆羅門名。</s>
    <s id="214:17">後時有王貪悋財物，不能均給國土人民，故貧匱人多行賊事，王為禁止行輕重罰，為殺害業始於此時。</s>
    <s id="214:18">時有罪人心怖刑罰，覆藏其過異想發言，虛誑語生此時為首，於劫減位有小三災，其相云何？</s>
    <s id="214:19">頌曰：業道增壽減，</s>
    <s id="214:20">至十三災現，刀疾飢如次，七日月年止</s>
    <s id="214:21">論曰：從諸有情起虛誑語，諸惡業道後後轉增，故此洲人壽量漸減，乃至極十。</s>
    <s id="214:22">小三災現，故諸災患二法為本，一耽美食，二性嬾惰。</s>
    <s id="214:23">此小三災中劫末起。</s>
  </p>
  <p id="215">
    <s id="215:1">三災者，一刀兵二疾疫，三飢饉，謂中劫末十歲時，</s>
    <s id="215:2">人為非法貪染污相續，不平等愛映蔽其心，邪法縈纏。</s>
    <s id="215:3">瞋毒增上，相見便起猛利害心，如今獵師見野禽獸。</s>
    <s id="215:4">隨手所執皆成利刀，各逞兇狂互相殘害。</s>
    <s id="215:5">又中劫末十歲時人，由具如前諸過失故，非人吐毒疾疫流行。</s>
    <s id="215:6">遇輒命終難可救療。</s>
    <s id="215:7">又中劫末十歲時人，亦具如前諸過失故，天龍忿責不降甘雨。</s>
    <s id="215:8">由是世間久遭飢饉，既無支濟多分命終，是故說言，由飢饉故便有聚集白骨運籌。</s>
    <s id="215:9">由二種因名有聚集，一人聚集，謂彼時人由極飢羸聚集而死。</s>
    <s id="215:10">二種聚集，謂彼時人為益後人輟其所食置於小篋擬為種子，故飢饉時名有聚集。</s>
    <s id="215:11">言有白骨亦由二因，一彼時人身形枯燥命終未久白骨便現，二彼時人飢饉所逼聚集白骨煎汁飲之。</s>
    <s id="215:12">有運籌言亦二因故，一由糧少行籌食之，謂一家中從長至幼隨籌至日得少??。</s>
    <s id="215:13">二謂以籌挑故場蘊，得少穀粒多用水煎，分共飲之以濟餘命。</s>
    <s id="215:14">然有至教說治彼方，謂若有能一晝一夜持不殺戒，於未來生決定不逢刀兵災起，若能以一訶梨怛雞，起殷淨心奉施僧眾，於當來世決定不逢疾疫災起，若有能以一摶之食起殷淨心奉施僧眾，於當來世決定不逢飢饉災起。</s>
    <s id="215:15">此三災起各經幾時？</s>
  </p>
  <p id="216">
    <s id="216:1">刀兵災起極唯七日，疾疫災起七月七日，飢饉七年七月七日，度此便止，人壽漸增。</s>
    <s id="216:2">東西二洲有似災起，謂瞋增盛身力羸劣，數加飢渴。</s>
    <s id="216:3">北洲總無，前說火災焚燒世界，餘災亦爾，如應當知。何者為餘，今當具辯？</s>
    <s id="216:4">頌曰：三災火水風，</s>
    <s id="216:5">上三定為頂，如次內災等，四無不動故，然彼器非常，情俱生滅故，要七火一水，七水火後風</s>
    <s id="216:6">論曰：此大三災逼有情類，令捨下地集上天中。</s>
    <s id="216:7">初火災興由七日現，次水災起由雨霖淫，後風災生由風相擊，此三災力壞器世間，乃至極微亦無餘在。</s>
    <s id="216:8">一類外道執極微常，彼謂，爾時餘極微在。</s>
    <s id="216:9">何緣彼執猶有餘極微？</s>
    <s id="216:10">勿後麁事生無種子故，</s>
    <s id="216:11">豈不前說，由諸有情業所生風能為種子？</s>
    <s id="216:12">或此即以前災頂風為緣，引生風為種子。</s>
    <s id="216:13">又化地部契經中言：風從他方飄種來此。</s>
    <s id="216:14">雖爾不許芽等生時是種等因親所引起。</s>
    <s id="216:15">若爾芽等從何而生？從自分生，如是自分復從自分，展轉乃至最細有分從極微生。</s>
    <s id="216:16">於芽等生中種等有何力？</s>
    <s id="216:17">除能引集芽等極微種等更無生芽等力。</s>
    <s id="216:18">何緣定作如是執耶？</s>
    <s id="216:19">從異類生定不應理。</s>
    <s id="216:20">不應何理？</s>
    <s id="216:21">應無定故。</s>
    <s id="216:22">功能定故無不定失，如聲熟變等從異類定生。</s>
    <s id="216:23">德法有殊，實法不爾。</s>
    <s id="216:24">現見實法唯從同類生，如藤生枝及縷生衣等。</s>
    <s id="216:25">此非應理。</s>
    <s id="216:26">非理者何？</s>
    <s id="216:27">引不極成為能立故。</s>
    <s id="216:28">今此所引何不極成？</s>
    <s id="216:29">非許藤枝縷衣別故。</s>
    <s id="216:30">即藤縷合安布不同得枝衣名，如蟻行等。</s>
    <s id="216:31">云何知爾？</s>
    <s id="216:32">一縷合中曾不得衣。</s>
    <s id="216:33">唯得縷故，有誰為障令不得衣。</s>
    <s id="216:34">若一縷中無全衣轉，則應一縷上有衣分無衣？應許全衣唯集諸分，非更別有有分名衣。</s>
    <s id="216:35">又如何知衣分異縷？若謂衣要待多所依合，於唯多經合應亦得衣。</s>
    <s id="216:36">或應畢竟無得衣理，中及餘邊不對根故。</s>
    <s id="216:37">若謂漸次皆可對根，則應眼身唯得諸分，不應說彼得有分衣故。</s>
    <s id="216:38">即於諸分漸次了別，總起有分覺，如旋火輪。</s>
    <s id="216:39">謂若離縷異色類業衣色等三不可得故。</s>
    <s id="216:40">若錦衣上色等屬衣，則應許實從異類起，一一縷色等無種種異故，或於一分無異色等邊應不見衣，由彼顯衣故，或即彼分應見異色等，以衣必有異色等相故。</s>
    <s id="216:41">彼許有分體唯是一而有種種色類業殊，審有如斯甚為靈異。</s>
    <s id="216:42">又於一火光明界中，遠近不同燒照有異，觸色差別應不得成。</s>
    <s id="216:43">各別極微雖越根境而共聚集可現根證。</s>
    <s id="216:44">如彼所宗合能生果，或如眼等合能發識，又如瞖目視散髮時，若多相鄰彼則能見，一一遠住便無見能。</s>
    <s id="216:45">極微對根理亦應爾，又即於色等立極微名故，色等壞時極微亦壞。</s>
    <s id="216:46">極微實攝，色等德收，異體不應定俱時滅。</s>
    <s id="216:47">此二體別理必不然，以審觀時非離色等有別地等，故非體別。</s>
    <s id="216:48">又彼宗中自許地等眼身所取寧異色觸。</s>
    <s id="216:49">又燒毛[疊*毛]紅花等時，彼覺則無故，毛等覺但緣色等差別而起。</s>
    <s id="216:50">熟變生時形量等故，猶如行伍記識瓶盆，若不觀形不記識故。</s>
    <s id="216:51">誰當採錄愚類狂言，故對彼宗廣諍應止。</s>
    <s id="216:52">此三災頂為在何處？</s>
  </p>
  <p id="217">
    <s id="217:1">第二靜慮為火災頂，此下為火所焚燒故。</s>
    <s id="217:2">第三靜慮為水災頂，此下為水所浸爛故。</s>
    <s id="217:3">第四靜慮為風災頂，此下為風所飄散故。</s>
    <s id="217:4">隨何災上名彼災頂。</s>
    <s id="217:5">何緣下三定遭火水風災？</s>
  </p>
  <p id="218">
    <s id="218:1">初二三定中內災等彼故，謂初靜慮尋伺為內災，能燒惱心等外火災故。</s>
    <s id="218:2">第二靜慮喜受為內災，與輕安俱潤身如水故，遍身麁重由此皆除故，</s>
    <s id="218:3">經說苦根第二靜慮滅。</s>
    <s id="218:4">第三靜慮動息為內災，息亦是風，等外風炎故，若入此靜慮有如是內災，生此靜慮時遭是外災壞。</s>
    <s id="218:5">何緣不立地亦為災？</s>
    <s id="218:6">以器世間即是地故，但可火等與地相違，不可說言地還違地。</s>
    <s id="218:7">第四靜慮何為外災？</s>
  </p>
  <p id="219">
    <s id="219:1">彼無外災，離內災故，由此佛說彼名不動，內外三災所不及故。</s>
    <s id="219:2">有說，彼地有淨居天故，彼不遭諸災所壞，由彼不可生無色天，亦復不應更往餘處。</s>
    <s id="219:3">若爾彼地器應是常。</s>
  </p>
  <p id="220">
    <s id="220:1">不爾，與有情俱生俱滅故，謂彼天處無總地形。</s>
  </p>
  <p id="221">
    <s id="221:1">但如眾星居處各別。</s>
    <s id="221:2">有情於彼生時死時，所住天宮隨起隨滅，是故彼器體亦非常。</s>
    <s id="221:3">所說三災云何次第？</s>
  </p>
  <p id="222">
    <s id="222:1">要先無間起七火災，</s>
    <s id="222:2">其次定應一水災起。</s>
  </p>
  <p id="223">
    <s id="223:1">此後無間復七火災，度七火災，還有一水。</s>
  </p>
  <p id="224">
    <s id="224:1">如是乃至滿七水災，復七火災。</s>
  </p>
  <p id="225">
    <s id="225:1">後風災起，如是總有八七火災一七水災一風災起。</s>
    <s id="225:2">何緣如是？</s>
    <s id="225:3">由彼有情所修定因於上漸勝故，感身壽其量漸長，由是所居亦漸久住。</s>
    <s id="225:4">由此善釋施設足文遍淨天壽六十四劫。</s>
  </p>
</text>
