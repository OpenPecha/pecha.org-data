<?xml version='1.0' encoding='utf-8'?>
<text>
  <p id="1">
    <s id="1:1">《阿毘達磨俱舍論》</s>
  </p>
  <p id="2">
    <s id="2:1">世親造</s>
  </p>
  <p id="3">
    <s id="3:1">分別智品第七之一</s>
  </p>
  <p id="4">
    <s id="4:1">前品初說諸忍諸智， 於後復說正見正智， 為有忍非智耶， 為有智非見耶？</s>
  </p>
  <p id="5">
    <s id="5:1">頌曰：聖慧忍非智，盡無生非見，餘二有漏慧，皆智六見性</s>
  </p>
  <p id="6">
    <s id="6:1">論曰：慧有二種，有漏無漏，唯無漏慧立以聖名。</s>
  </p>
  <p id="7">
    <s id="7:1">此聖慧中八忍非智性，自所斷疑未已斷故。</s>
  </p>
  <p id="8">
    <s id="8:1">可見性攝，推度性故。</s>
  </p>
  <p id="9">
    <s id="9:1">盡與無生二智，非見性，已息求心不推度故。</s>
  </p>
  <p id="10">
    <s id="10:1">所餘皆通智見二性，已斷自疑推度性故。</s>
  </p>
  <p id="11">
    <s id="11:1">諸有漏慧皆智性攝。</s>
  </p>
  <p id="12">
    <s id="12:1">於中唯六亦是見性，謂五染污見、世正見為六。如是所說聖有漏慧皆擇法故，並慧性攝。</s>
  </p>
  <p id="13">
    <s id="13:1">智有幾種，相別云何？</s>
  </p>
  <p id="14">
    <s id="14:1">頌曰：智十總有二，有漏無漏別，有漏稱世俗 ，無漏名法類，世俗遍為境，法智及類智，如次欲上界，苦等諦為境</s>
  </p>
  <p id="15">
    <s id="15:1">論曰：智有十種攝一切智，一世俗智，二法智，三類智，四苦智，五集智，六滅智，七道智，八他心智，九盡智，十無生智。</s>
  </p>
  <p id="16">
    <s id="16:1">如是十智總唯二種，有漏無漏性差別故。</s>
  </p>
  <p id="17">
    <s id="17:1">如是二智相別有三，謂世俗智，法智，類智。前有漏智總名世俗，多取瓶等世俗境故。</s>
  </p>
  <p id="18">
    <s id="18:1">後無漏智分法類別。</s>
  </p>
  <p id="19">
    <s id="19:1">三中，</s>
  </p>
  <p id="20">
    <s id="20:1">世俗遍以一切有為無為為所緣境。</s>
  </p>
  <p id="21">
    <s id="21:1">法類二種如其次第以欲上界四諦為境，即於如是二種智中。</s>
  </p>
  <p id="22">
    <s id="22:1">頌曰：法類由境別，立苦等四名，皆通盡無生，初唯苦集類</s>
  </p>
  <p id="23">
    <s id="23:1">論曰：法智類智由境差別分為苦集滅道四智。</s>
  </p>
  <p id="24">
    <s id="24:1">如是六智若無學攝，非見性者名盡、無生。</s>
  </p>
  <p id="25">
    <s id="25:1">此二初生唯苦集類，</s>
  </p>
  <p id="26">
    <s id="26:1">以緣苦集六種行相觀有頂蘊為境界故。</s>
  </p>
  <p id="27">
    <s id="27:1">金剛喻定境同此耶？</s>
  </p>
  <p id="28">
    <s id="28:1">緣苦集因，</s>
  </p>
  <p id="29">
    <s id="29:1">緣滅道異。</s>
  </p>
  <p id="30">
    <s id="30:1">於前所說九種智中，</s>
  </p>
  <p id="31">
    <s id="31:1">頌曰：法類道世俗，有成他心智，於勝地根位，去來世不知，法類不相知，聲聞麟喻佛，如次知見道，二三念一切</s>
  </p>
  <p id="32">
    <s id="32:1">論曰：有法類道及世俗智成他心智，餘則不然。</s>
  </p>
  <p id="33">
    <s id="33:1">此智於境有決定相，</s>
  </p>
  <p id="34">
    <s id="34:1">謂不知勝及去來心。勝心有三，謂地、根、位。地謂下地智不知上地心。</s>
  </p>
  <p id="35">
    <s id="35:1">根謂信解時解脫根智不知見至不時解脫心。</s>
  </p>
  <p id="36">
    <s id="36:1">位謂不還聲聞應果獨覺大覺，前前位智不知後後勝位者心。</s>
  </p>
  <p id="37">
    <s id="37:1">此智不知去來心者，</s>
  </p>
  <p id="38">
    <s id="38:1">唯以現在他相續中能緣心等為境界故。</s>
  </p>
  <p id="39">
    <s id="39:1">又法類品不互相知，謂法智攝諸他心智不知類品，</s>
  </p>
  <p id="40">
    <s id="40:1">類智所攝諸他心智不知法品，</s>
  </p>
  <p id="41">
    <s id="41:1">由法類智以欲上界全分對治為所緣故。</s>
  </p>
  <p id="42">
    <s id="42:1">此他心智見道中無，總觀諦理極速轉故。</s>
  </p>
  <p id="43">
    <s id="43:1">然皆容作此智所緣。</s>
  </p>
  <p id="44">
    <s id="44:1">若諸有情將入見道，</s>
  </p>
  <p id="45">
    <s id="45:1">聲聞獨覺預修加行，為欲知彼見道位心，彼諸有情入見道位，聲聞法分加行若滿知彼見道初二念心。</s>
  </p>
  <p id="46">
    <s id="46:1">若為更知類分心故別修加行，至加行滿彼已度至第十六心，雖知此心非知見道。</s>
  </p>
  <p id="47">
    <s id="47:1">麟喻法分加行若滿知彼見道初二念心，若為更知類分心故，別修加行，至加行滿知彼第八集類智心，以此但由下加行故。</s>
  </p>
  <p id="48">
    <s id="48:1">有說：知初二及第十五心。</s>
  </p>
  <p id="49">
    <s id="49:1">世尊欲知不由加行，於彼見道一切能知。</s>
  </p>
  <p id="50">
    <s id="50:1">盡無生智二相何別？</s>
  </p>
  <p id="51">
    <s id="51:1">頌曰：智於四聖諦，知我已知等，不應更知等，如次盡無生</s>
  </p>
  <p id="52">
    <s id="52:1">論曰：如本論說：云何盡智？</s>
  </p>
  <p id="53">
    <s id="53:1">謂無學位若正自知我已知苦，我已斷集，我已證滅，我已修道，由此所有智見明覺解慧光觀是名盡智。</s>
  </p>
  <p id="54">
    <s id="54:1">云何無生智？</s>
  </p>
  <p id="55">
    <s id="55:1">謂正自知我已知苦不應更知，廣說乃至，我已修道不應更修，由此所有廣說乃至，是名無生智。</s>
  </p>
  <p id="56">
    <s id="56:1">如何無漏智，可作如是知？</s>
  </p>
  <p id="57">
    <s id="57:1">迦濕彌羅諸論師說：從二智出後得智中作如是知故無有失，由此後得二智別故，表前觀中二智差別。</s>
  </p>
  <p id="58">
    <s id="58:1">有說：無漏智亦作如是知，然說見言乘言便故，或於諦理現照轉故。</s>
  </p>
  <p id="59">
    <s id="59:1">由此本論亦作是言：且諸智亦是見。</s>
  </p>
  <p id="60">
    <s id="60:1">如是十智相攝云何？</s>
  </p>
  <p id="61">
    <s id="61:1">謂世俗智攝一全一少分。</s>
  </p>
  <p id="62">
    <s id="62:1">法類智各攝一全七少分。</s>
  </p>
  <p id="63">
    <s id="63:1">苦集滅智各攝一全四少分。</s>
  </p>
  <p id="64">
    <s id="64:1">道智攝一全五少分。</s>
  </p>
  <p id="65">
    <s id="65:1">他心智攝一全四少分。</s>
  </p>
  <p id="66">
    <s id="66:1">盡無生智各攝一全六少分。</s>
  </p>
  <p id="67">
    <s id="67:1">何緣二智建立為十？</s>
  </p>
  <p id="68">
    <s id="68:1">頌曰：由自性對治，行相行相境，加行辦因圓，故建立十智</s>
  </p>
  <p id="69">
    <s id="69:1">論曰：由七緣故立二為十，一自性故立世俗智，非勝義智為自性故。</s>
  </p>
  <p id="70">
    <s id="70:1">二對治故立法類智，全能對治欲上界故。</s>
  </p>
  <p id="71">
    <s id="71:1">三行相故立苦集智，此二智境體無別故。</s>
  </p>
  <p id="72">
    <s id="72:1">四行相境故立滅道智，此二行相境俱有別故。</s>
  </p>
  <p id="73">
    <s id="73:1">五加行故立他心智，</s>
  </p>
  <p id="74">
    <s id="74:1">非此不知他心所法，本修加行為知他心，雖成滿時亦知心所，而約加行故立他心智名。</s>
  </p>
  <p id="75">
    <s id="75:1">六事辦故建立盡智，事辦身中最初生故。</s>
  </p>
  <p id="76">
    <s id="76:1">七因圓故立無生智，一切聖道為因生故。</s>
  </p>
  <p id="77">
    <s id="77:1">如上所言：法智類智，全能對治欲上界法，為有少分治上欲耶？</s>
  </p>
  <p id="78">
    <s id="78:1">頌曰：緣滅道法智，於修道位中，兼治上修斷，類無能治欲</s>
  </p>
  <p id="79">
    <s id="79:1">論曰：修道所攝滅道法智，兼能對治上界修斷，欲之滅道勝上界故，已除自怨能兼他故。</s>
  </p>
  <p id="80">
    <s id="80:1">由此類智無能治欲。</s>
  </p>
  <p id="81">
    <s id="81:1">於此十智中誰有何行相？</s>
  </p>
  <p id="82">
    <s id="82:1">頌曰：法智及類智，行相俱十六，世俗此及餘，四諦智各四，他心智無漏，唯四謂緣道，有漏自相緣，俱但緣一事，盡無生十四，謂離空非我</s>
  </p>
  <p id="83">
    <s id="83:1">論曰：法智類智，一一具有非常苦等十六行相，十六行相後當廣釋。</s>
  </p>
  <p id="84">
    <s id="84:1">世智有此及更有餘能緣一切法自共相等故。</s>
  </p>
  <p id="85">
    <s id="85:1">苦等四智，一一各有緣自諦境四種行相。</s>
  </p>
  <p id="86">
    <s id="86:1">他心智中，若無漏者唯有緣道四種行相，由此即是道智攝故。</s>
  </p>
  <p id="87">
    <s id="87:1">若有漏者取自所緣心心所法自相境故，如境自相行相亦爾，故此非前十六所攝。</s>
  </p>
  <p id="88">
    <s id="88:1">如是二種於一切時一念但緣一事為境，謂緣心時不緣心所，緣受等時不緣想等。</s>
  </p>
  <p id="89">
    <s id="89:1">若爾何故薄伽梵說如實了知有貪心等。</s>
  </p>
  <p id="90">
    <s id="90:1">非俱時取貪等及心，如不俱時取衣及垢。</s>
  </p>
  <p id="91">
    <s id="91:1">有貪心者，二義有貪：</s>
  </p>
  <p id="92">
    <s id="92:1">一貪相應，二貪所繫。</s>
  </p>
  <p id="93">
    <s id="93:1">貪相應心具由二義。</s>
  </p>
  <p id="94">
    <s id="94:1">餘有漏心唯貪所繫。</s>
  </p>
  <p id="95">
    <s id="95:1">有說：經言有貪心者，唯說第一貪相應心，離貪心者，謂治貪心。</s>
  </p>
  <p id="96">
    <s id="96:1">若貪不相應名離貪心者，餘惑相應者應得離貪名。</s>
  </p>
  <p id="97">
    <s id="97:1">若爾有心非貪對治不染污性，應許此心非有貪心離貪心等。</s>
  </p>
  <p id="98">
    <s id="98:1">是故應許餘師所說：為貪所繫名有貪心，</s>
  </p>
  <p id="99">
    <s id="99:1">乃至有癡離癡亦爾，毘婆沙師作如是說。</s>
  </p>
  <p id="100">
    <s id="100:1">聚心者謂善心，此於所緣不馳散故。</s>
  </p>
  <p id="101">
    <s id="101:1">散心者謂染心，此與散動相應起故。</s>
  </p>
  <p id="102">
    <s id="102:1">西方諸師作如是說：眠相應者名為聚心，</s>
  </p>
  <p id="103">
    <s id="103:1">餘染污心說名為散。</s>
  </p>
  <p id="104">
    <s id="104:1">此不應理。諸染污心若與眠相應，應通聚散故。</s>
  </p>
  <p id="105">
    <s id="105:1">又應違害本論所言，如實知聚心，具足有四智，謂法智類智世俗智道智。</s>
  </p>
  <p id="106">
    <s id="106:1">沈心者謂染心，此與懈怠相應起故。</s>
  </p>
  <p id="107">
    <s id="107:1">策心者謂善心，此與正勤相應起故。</s>
  </p>
  <p id="108">
    <s id="108:1">小心者謂染心，少淨品者所好習故。</s>
  </p>
  <p id="109">
    <s id="109:1">大心者謂善心，多淨品者所好習故，或由根價眷屬隨轉力用少多故名小大。</s>
  </p>
  <p id="110">
    <s id="110:1">染心根少，極二相應故。</s>
  </p>
  <p id="111">
    <s id="111:1">善心根多，恒三相應故。</s>
  </p>
  <p id="112">
    <s id="112:1">染心價少，非功用成故。</s>
  </p>
  <p id="113">
    <s id="113:1">善心價多，大資糧成故。</s>
  </p>
  <p id="114">
    <s id="114:1">染心眷屬少，無未來修故，善心眷屬多，有未來修故，染心隨轉少，唯三蘊故。</s>
  </p>
  <p id="115">
    <s id="115:1">善心隨轉多，通四蘊故。</s>
  </p>
  <p id="116">
    <s id="116:1">染心力用少，所斷善根必還續故，</s>
  </p>
  <p id="117">
    <s id="117:1">善心力用多，</s>
  </p>
  <p id="118">
    <s id="118:1">忍必永斷諸隨眠故。</s>
  </p>
  <p id="119">
    <s id="119:1">由此染善得小大名。</s>
  </p>
  <p id="120">
    <s id="120:1">掉心者謂染心，掉舉相應故。</s>
  </p>
  <p id="121">
    <s id="121:1">不掉心者謂善心，能治彼故。</s>
  </p>
  <p id="122">
    <s id="122:1">不靜靜心應知亦爾。</s>
  </p>
  <p id="123">
    <s id="123:1">不定心者謂染心，散動相應故。</s>
  </p>
  <p id="124">
    <s id="124:1">定心者謂善心，能治彼故。</s>
  </p>
  <p id="125">
    <s id="125:1">不修心者謂染心，得修習修俱不攝故。</s>
  </p>
  <p id="126">
    <s id="126:1">修心者謂善心，容有二修故。</s>
  </p>
  <p id="127">
    <s id="127:1">不解脫心者謂染心，自性相續不解脫故。</s>
  </p>
  <p id="128">
    <s id="128:1">解脫心者謂善心，自性相續容解脫故。</s>
  </p>
  <p id="129">
    <s id="129:1">如是所釋不順契經，亦不能辯諸句別義。</s>
  </p>
  <p id="130">
    <s id="130:1">如何此釋不順契經？</s>
  </p>
  <p id="131">
    <s id="131:1">經言：此心云何內聚。</s>
  </p>
  <p id="132">
    <s id="132:1">謂心若與惛眠俱行，或內相應有止無觀。</s>
  </p>
  <p id="133">
    <s id="133:1">云何外散？</s>
  </p>
  <p id="134">
    <s id="134:1">謂心遊涉五妙欲境隨散隨流。</s>
  </p>
  <p id="135">
    <s id="135:1">或內相應有觀無止，豈不前說：染心眠俱便有一心通聚散過？</s>
  </p>
  <p id="136">
    <s id="136:1">雖說非理，不許眠俱諸染污心是散心故。</s>
  </p>
  <p id="137">
    <s id="137:1">豈不又說本論相違。寧違論文勿違經說。</s>
  </p>
  <p id="138">
    <s id="138:1">如何不辯諸句別義？</s>
  </p>
  <p id="139">
    <s id="139:1">謂依此釋不能辯了散等聚等八異相故。</s>
  </p>
  <p id="140">
    <s id="140:1">依我所釋非不能辯此契經中八句別義。</s>
  </p>
  <p id="141">
    <s id="141:1">謂雖散等同是染心，而為顯其過失差別。</s>
  </p>
  <p id="142">
    <s id="142:1">及雖聚等同是善心，而為顯其功德差別，故依八義別立八名。</s>
  </p>
  <p id="143">
    <s id="143:1">既不能通所違經說，所辯句義理亦不成。</s>
  </p>
  <p id="144">
    <s id="144:1">又若沈心即掉心者，經不應說若於爾時心沈，恐沈修安定捨三覺支者名非時修。</s>
  </p>
  <p id="145">
    <s id="145:1">若於爾時心掉，恐掉修擇進喜名非時修。</s>
  </p>
  <p id="146">
    <s id="146:1">豈修覺支有散別理，</s>
  </p>
  <p id="147">
    <s id="147:1">此據作意欲修名修，非現前修故無有失。</s>
  </p>
  <p id="148">
    <s id="148:1">豈不我說亦不違經。雖諸染心皆名沈掉。懈怠增者經說沈心，掉舉增者經說掉心。</s>
  </p>
  <p id="149">
    <s id="149:1">據恒相應我說體一。</s>
  </p>
  <p id="150">
    <s id="150:1">隨自意語誰復能遮，然實此經意不如是。</s>
  </p>
  <p id="151">
    <s id="151:1">前說：一切貪所繫心，皆名有貪心。</s>
  </p>
  <p id="152">
    <s id="152:1">貪繫是何義？</s>
  </p>
  <p id="153">
    <s id="153:1">若貪得隨故，有學無漏心應名有貪，貪得隨故。</s>
  </p>
  <p id="154">
    <s id="154:1">若貪所緣故，無學有漏心應名有貪，</s>
  </p>
  <p id="155">
    <s id="155:1">貪所緣故。</s>
  </p>
  <p id="156">
    <s id="156:1">若不許彼為貪所緣，云何彼心可成有漏？</s>
  </p>
  <p id="157">
    <s id="157:1">若謂由為共相惑緣，</s>
  </p>
  <p id="158">
    <s id="158:1">應名有癡，癡所緣故。</s>
  </p>
  <p id="159">
    <s id="159:1">然他心智不緣貪得，亦不可說緣緣心貪。</s>
  </p>
  <p id="160">
    <s id="160:1">寧知他心是有貪等，故非貪繫名有貪心。</s>
  </p>
  <p id="161">
    <s id="161:1">若爾云何？</s>
  </p>
  <p id="162">
    <s id="162:1">今詳經意貪相應故名有貪心，貪不相應名離貪等。</s>
  </p>
  <p id="163">
    <s id="163:1">若爾何故餘契經言：離貪瞋癡心，</s>
  </p>
  <p id="164">
    <s id="164:1">不還墮三有，依離得說故無有過，豈不於前已破此說。</s>
  </p>
  <p id="165">
    <s id="165:1">餘惑相應者，應得離貪名，彼亦與貪不相應故。若依此意，許亦無違。</s>
  </p>
  <p id="166">
    <s id="166:1">然不說為離貪心者，</s>
  </p>
  <p id="167">
    <s id="167:1">彼屬有瞋有癡等故。</s>
  </p>
  <p id="168">
    <s id="168:1">且止傍論。</s>
  </p>
  <p id="169">
    <s id="169:1">應述本宗，此所明他心智，為亦能取他心所緣，及亦取他心能緣行相不？</s>
  </p>
  <p id="170">
    <s id="170:1">俱不能取，知彼心時，不觀彼所緣能緣行相故，謂但知彼有染等心，不知彼心所染色等，亦不知彼能緣行相。</s>
  </p>
  <p id="171">
    <s id="171:1">不爾他心智應亦緣色等，又亦應有能自緣失。</s>
  </p>
  <p id="172">
    <s id="172:1">諸他心智有決定相，謂唯能取欲色界繫及非所繫。</s>
  </p>
  <p id="173">
    <s id="173:1">他相續中現在同類心心所法，</s>
  </p>
  <p id="174">
    <s id="174:1">一實自相為所緣境，空無相不相應，盡無生所不攝，不在見道無間道中，餘所不遮如應容有。</s>
  </p>
  <p id="175">
    <s id="175:1">盡無生智除空非我，各具有餘十四行相。</s>
  </p>
  <p id="176">
    <s id="176:1">由此二智雖勝義攝而涉於世俗欲離空非我。</s>
  </p>
  <p id="177">
    <s id="177:1">謂由彼力於出觀時作如是言：我生已盡梵行已立，所作已辦不受後有。</s>
  </p>
  <p id="178">
    <s id="178:1">為有無漏越此十六更是所餘行相攝不？</s>
  </p>
  <p id="179">
    <s id="179:1">頌曰：淨無越十六，餘說有論故</s>
  </p>
  <p id="180">
    <s id="180:1">論曰：迦濕彌羅國諸論師言：無無漏行相越此十六，外國師說：更有所餘無漏行相越於十六。</s>
  </p>
  <p id="181">
    <s id="181:1">云何知然？</s>
  </p>
  <p id="182">
    <s id="182:1">由本論故，如本論說：頗有不繫心能了別欲界繫法耶？</s>
  </p>
  <p id="183">
    <s id="183:1">曰能了別。謂非常故苦故空故非我故因故集故生故緣故。</s>
  </p>
  <p id="184">
    <s id="184:1">有是處有是事，如理所引了別。</s>
  </p>
  <p id="185">
    <s id="185:1">若謂彼文不為顯示不繫心了別欲界繫法時，。</s>
  </p>
  <p id="186">
    <s id="186:1">除前所明八行相外別有有是處有是事行相。</s>
  </p>
  <p id="187">
    <s id="187:1">但為顯示作八行相，斯有是處斯有是事？</s>
  </p>
  <p id="188">
    <s id="188:1">此釋不然，</s>
  </p>
  <p id="189">
    <s id="189:1">餘不說故。</s>
  </p>
  <p id="190">
    <s id="190:1">謂若彼論依此意說，應於餘處亦說此言。</s>
  </p>
  <p id="191">
    <s id="191:1">然彼餘文但作是說，頗有見斷心能了別欲界繫法耶？</s>
  </p>
  <p id="192">
    <s id="192:1">曰能了別。</s>
  </p>
  <p id="193">
    <s id="193:1">謂我故我所故，斷故常故，</s>
  </p>
  <p id="194">
    <s id="194:1">無因故無作故損減故，</s>
  </p>
  <p id="195">
    <s id="195:1">尊故勝故上故，第一故，</s>
  </p>
  <p id="196">
    <s id="196:1">能清淨故，能解脫故，能出離故，</s>
  </p>
  <p id="197">
    <s id="197:1">惑故，疑故，猶豫故，</s>
  </p>
  <p id="198">
    <s id="198:1">貪故，瞋故，慢故，癡故，不如理所引了別。</s>
  </p>
  <p id="199">
    <s id="199:1">此等亦應說有是處等言，既無此言故釋非理。</s>
  </p>
  <p id="200">
    <s id="200:1">十六行相實事有幾？何謂行相，能行所行。</s>
  </p>
  <p id="201">
    <s id="201:1">頌曰：行相實十六，此體唯是慧，能行有所緣，所行諸有法</s>
  </p>
  <p id="202">
    <s id="202:1">論曰：有餘師說：十六行相名雖十六，實事唯七，謂緣苦諦名實俱四，緣餘三諦名四實一。</s>
  </p>
  <p id="203">
    <s id="203:1">如是說者實亦十六，</s>
  </p>
  <p id="204">
    <s id="204:1">謂苦聖諦有四相，一非常二苦三空四非我。</s>
  </p>
  <p id="205">
    <s id="205:1">待緣故非常，</s>
  </p>
  <p id="206">
    <s id="206:1">逼迫性故苦，</s>
  </p>
  <p id="207">
    <s id="207:1">違我所見故空，</s>
  </p>
  <p id="208">
    <s id="208:1">違我見故非我，</s>
  </p>
  <p id="209">
    <s id="209:1">集聖諦有四相，一因二集三生四緣。</s>
  </p>
  <p id="210">
    <s id="210:1">如種理故因，</s>
  </p>
  <p id="211">
    <s id="211:1">等現理故集，</s>
  </p>
  <p id="212">
    <s id="212:1">相續理故生，成辦理故緣，</s>
  </p>
  <p id="213">
    <s id="213:1">譬如泥團輪繩水等眾緣和合成辦瓶等。</s>
  </p>
  <p id="214">
    <s id="214:1">滅聖諦有四相，一滅二靜三妙四離。</s>
  </p>
  <p id="215">
    <s id="215:1">諸蘊盡故滅，</s>
  </p>
  <p id="216">
    <s id="216:1">三火息故靜，</s>
  </p>
  <p id="217">
    <s id="217:1">無眾患故妙，</s>
  </p>
  <p id="218">
    <s id="218:1">脫眾災故離。</s>
  </p>
  <p id="219">
    <s id="219:1">道聖諦有四相，一道二如三行四出。</s>
  </p>
  <p id="220">
    <s id="220:1">通行義故道，</s>
  </p>
  <p id="221">
    <s id="221:1">契正理故如，</s>
  </p>
  <p id="222">
    <s id="222:1">正趣向故行，</s>
  </p>
  <p id="223">
    <s id="223:1">能永超故出。</s>
  </p>
  <p id="224">
    <s id="224:1">又非究竟故非常，</s>
  </p>
  <p id="225">
    <s id="225:1">如荷重擔故苦，</s>
  </p>
  <p id="226">
    <s id="226:1">內離士夫故空，</s>
  </p>
  <p id="227">
    <s id="227:1">不自在故非我。</s>
  </p>
  <p id="228">
    <s id="228:1">牽引義故因，</s>
  </p>
  <p id="229">
    <s id="229:1">出現義故集，</s>
  </p>
  <p id="230">
    <s id="230:1">滋產義故生，</s>
  </p>
  <p id="231">
    <s id="231:1">為依義故緣。</s>
  </p>
  <p id="232">
    <s id="232:1">不續相續斷故滅，</s>
  </p>
  <p id="233">
    <s id="233:1">離三有為相故靜，</s>
  </p>
  <p id="234">
    <s id="234:1">勝義善故妙，</s>
  </p>
  <p id="235">
    <s id="235:1">極安隱故離。</s>
  </p>
  <p id="236">
    <s id="236:1">治邪道故道，</s>
  </p>
  <p id="237">
    <s id="237:1">治不如故如，</s>
  </p>
  <p id="238">
    <s id="238:1">趣入涅槃宮故行，</s>
  </p>
  <p id="239">
    <s id="239:1">棄捨一切有故出。</s>
  </p>
  <p id="240">
    <s id="240:1">如是古釋既非一門故隨所樂更為別釋。生滅故非常，</s>
  </p>
  <p id="241">
    <s id="241:1">違聖心故苦，</s>
  </p>
  <p id="242">
    <s id="242:1">於此無我故空，</s>
  </p>
  <p id="243">
    <s id="243:1">自非我故非我。</s>
  </p>
  <p id="244">
    <s id="244:1">因集生緣如經所釋，謂五取蘊以欲為根，</s>
  </p>
  <p id="245">
    <s id="245:1">以欲為集，以欲為類，以欲為生，</s>
  </p>
  <p id="246">
    <s id="246:1">唯此生聲應在後說，與論為異。</s>
  </p>
  <p id="247">
    <s id="247:1">此四體相差別云何？</s>
  </p>
  <p id="248">
    <s id="248:1">由隨位別四欲有異，一執現總我起總自體欲，</s>
  </p>
  <p id="249">
    <s id="249:1">二執當總我起總後有欲，</s>
  </p>
  <p id="250">
    <s id="250:1">三執當別我起別後有欲，</s>
  </p>
  <p id="251">
    <s id="251:1">四執續生我起續生時欲。</s>
  </p>
  <p id="252">
    <s id="252:1">或執造業我起造業時欲。</s>
  </p>
  <p id="253">
    <s id="253:1">第一於苦是初因故說名為因，如種子於果。</s>
  </p>
  <p id="254">
    <s id="254:1">第二於苦等招集故說名為集，如芽等於果。</s>
  </p>
  <p id="255">
    <s id="255:1">第三於苦為別緣故說名為緣，如田等於果，</s>
  </p>
  <p id="256">
    <s id="256:1">謂由田水糞等力故，令果味勢熟德別生。</s>
  </p>
  <p id="257">
    <s id="257:1">第四於苦能近生故說名為生，如華蘂於果。</s>
  </p>
  <p id="258">
    <s id="258:1">或如契經說：有二五二四愛行為四種欲。</s>
  </p>
  <p id="259">
    <s id="259:1">執現總我有五種異，一執我現決定有，</s>
  </p>
  <p id="260">
    <s id="260:1">二執我現如是有，</s>
  </p>
  <p id="261">
    <s id="261:1">三執我現變異有，</s>
  </p>
  <p id="262">
    <s id="262:1">四執我現有，</s>
  </p>
  <p id="263">
    <s id="263:1">五執我現無。</s>
  </p>
  <p id="264">
    <s id="264:1">執當總我亦有五異，一執我當決定有，</s>
  </p>
  <p id="265">
    <s id="265:1">二執我當如是有，</s>
  </p>
  <p id="266">
    <s id="266:1">三執我當變異有，</s>
  </p>
  <p id="267">
    <s id="267:1">四執我當有，</s>
  </p>
  <p id="268">
    <s id="268:1">五執我當無。</s>
  </p>
  <p id="269">
    <s id="269:1">執當別我有四種異，一執我當別有，</s>
  </p>
  <p id="270">
    <s id="270:1">二執我當決定別有，</s>
  </p>
  <p id="271">
    <s id="271:1">三執我當如是別有，</s>
  </p>
  <p id="272">
    <s id="272:1">四執我當變異別有。</s>
  </p>
  <p id="273">
    <s id="273:1">執續生我等亦有四種異，一執我亦當有，</s>
  </p>
  <p id="274">
    <s id="274:1">二執我亦當決定有，</s>
  </p>
  <p id="275">
    <s id="275:1">三執我亦當如是有，</s>
  </p>
  <p id="276">
    <s id="276:1">四執我亦當變異有。</s>
  </p>
  <p id="277">
    <s id="277:1">流轉斷故滅，</s>
  </p>
  <p id="278">
    <s id="278:1">眾苦息故靜，如說苾芻！諸行皆苦，</s>
  </p>
  <p id="279">
    <s id="279:1">唯有涅槃最為寂靜，</s>
  </p>
  <p id="280">
    <s id="280:1">更無上故妙，</s>
  </p>
  <p id="281">
    <s id="281:1">不退轉故離。</s>
  </p>
  <p id="282">
    <s id="282:1">如正道故道，</s>
  </p>
  <p id="283">
    <s id="283:1">如實轉故如，</s>
  </p>
  <p id="284">
    <s id="284:1">定能趣故行，如說此道能至清淨餘見必無至清淨理，</s>
  </p>
  <p id="285">
    <s id="285:1">永離有故出。</s>
  </p>
  <p id="286">
    <s id="286:1">又為治常樂我所我見故修非常苦空非我行相。</s>
  </p>
  <p id="287">
    <s id="287:1">為治無因一因變因知先因見故修因集生緣行相。</s>
  </p>
  <p id="288">
    <s id="288:1">為治解脫是無見故修滅行相。</s>
  </p>
  <p id="289">
    <s id="289:1">為治解脫是苦見故修靜行相。</s>
  </p>
  <p id="290">
    <s id="290:1">為治靜慮及等至樂是妙見故修妙行相。</s>
  </p>
  <p id="291">
    <s id="291:1">為治解脫是數退墮非永見故修離行相。</s>
  </p>
  <p id="292">
    <s id="292:1">為治無道邪道餘道退道見故修道如行出行相。</s>
  </p>
  <p id="293">
    <s id="293:1">如是行相以慧為體，若爾慧應非有行相。以慧與慧不相應故。</s>
  </p>
  <p id="294">
    <s id="294:1">由此應言諸心心所取境類別皆名行相。</s>
  </p>
  <p id="295">
    <s id="295:1">慧及諸餘心心所法有所緣故皆是能行。</s>
  </p>
  <p id="296">
    <s id="296:1">一切有法皆是所行，由此三門體有寬陿，慧通行相能行所行。</s>
  </p>
  <p id="297">
    <s id="297:1">餘心心所唯能所行。</s>
  </p>
  <p id="298">
    <s id="298:1">諸餘有法唯是所行。</s>
  </p>
  <p id="299">
    <s id="299:1">已辨十智行相差別，當辨性攝依他依身。</s>
  </p>
  <p id="300">
    <s id="300:1">頌曰：性俗三九善，依地俗一切，他心智唯四，法六餘十九，現起所依身，他心依欲色，法智但依欲，餘八通三界</s>
  </p>
  <p id="301">
    <s id="301:1">論曰：如是十智三性攝者，謂世俗通三性，</s>
  </p>
  <p id="302">
    <s id="302:1">餘九智唯是善。</s>
  </p>
  <p id="303">
    <s id="303:1">依地別者，謂世俗智通依欲界乃至有頂。</s>
  </p>
  <p id="304">
    <s id="304:1">他心智唯依四根本靜慮，法智依此四及未至中間。</s>
  </p>
  <p id="305">
    <s id="305:1">餘依此六地及下三無色。</s>
  </p>
  <p id="306">
    <s id="306:1">依身別者，謂他心智</s>
  </p>
  <p id="307">
    <s id="307:1">依欲色界俱可現前。</s>
  </p>
  <p id="308">
    <s id="308:1">法智但依欲界現起，</s>
  </p>
  <p id="309">
    <s id="309:1">餘八智現起通依三界身，</s>
  </p>
  <p id="310">
    <s id="310:1">已辯性地身，當辯念住攝。</s>
  </p>
  <p id="311">
    <s id="311:1">頌曰：諸智念住攝，滅智唯最後，他心智後三，餘八智通四</s>
  </p>
  <p id="312">
    <s id="312:1">論曰：滅智攝在法念住中。</s>
  </p>
  <p id="313">
    <s id="313:1">他心智後三攝，</s>
  </p>
  <p id="314">
    <s id="314:1">所餘八皆通四。如是十智展轉相望，</s>
  </p>
  <p id="315">
    <s id="315:1">一一當言幾智為境？</s>
  </p>
  <p id="316">
    <s id="316:1">頌曰：諸智互相緣，法類道各九，苦集智各二，四皆十滅非</s>
  </p>
  <p id="317">
    <s id="317:1">論曰：法智能緣九智為境，除類智。</s>
  </p>
  <p id="318">
    <s id="318:1">類智能緣九智為境，除法智。</s>
  </p>
  <p id="319">
    <s id="319:1">道智能緣九智為境，除世俗智，非道攝故。</s>
  </p>
  <p id="320">
    <s id="320:1">苦集二智一一能緣二智為境，謂俗他心。</s>
  </p>
  <p id="321">
    <s id="321:1">世俗他心盡無生智皆緣十智為境。</s>
  </p>
  <p id="322">
    <s id="322:1">滅智不緣諸智為境，唯以擇滅為所緣故。</s>
  </p>
  <p id="323">
    <s id="323:1">十智所緣總有幾法？何智幾法為所緣境？</s>
  </p>
  <p id="324">
    <s id="324:1">頌曰：所緣總有十，謂三界無漏，無為各有二，俗緣十法五，類七苦集六，滅緣一道二，他心智緣三，盡無生各九</s>
  </p>
  <p id="325">
    <s id="325:1">論曰：十智所緣總有十法，謂有為法分為八種，三界所繫無漏有為，各有相應不相應故。</s>
  </p>
  <p id="326">
    <s id="326:1">無為分二種，善無記別故。</s>
  </p>
  <p id="327">
    <s id="327:1">俗智總緣十法為境。</s>
  </p>
  <p id="328">
    <s id="328:1">法智緣五，謂欲界二無漏道二及善無為。</s>
  </p>
  <p id="329">
    <s id="329:1">類智緣七，謂色無色無漏道六及善無為。</s>
  </p>
  <p id="330">
    <s id="330:1">苦集智各緣三界所繫六。</s>
  </p>
  <p id="331">
    <s id="331:1">滅智緣一，謂善無為。</s>
  </p>
  <p id="332">
    <s id="332:1">道智緣二，謂無漏道。</s>
  </p>
  <p id="333">
    <s id="333:1">他心智緣欲色無漏三相應法。</s>
  </p>
  <p id="334">
    <s id="334:1">盡無生智緣有為八及善無為。</s>
  </p>
  <p id="335">
    <s id="335:1">頗有一念智緣一切法不？</s>
  </p>
  <p id="336">
    <s id="336:1">不爾。</s>
  </p>
  <p id="337">
    <s id="337:1">豈不非我觀智知一切法皆非我耶？此亦不能緣一切法。不緣何法，此體是何？</s>
  </p>
  <p id="338">
    <s id="338:1">頌曰：俗智除自品，總緣一切法，為非我行相，唯聞思所成</s>
  </p>
  <p id="339">
    <s id="339:1">論曰：以世俗智觀一切法為非我時猶除自品。</s>
  </p>
  <p id="340">
    <s id="340:1">自品謂自體相應俱有法，</s>
  </p>
  <p id="341">
    <s id="341:1">境有境別故，同一所緣故，相隣近故，非此智所緣。</s>
  </p>
  <p id="342">
    <s id="342:1">此智唯是欲色界攝，聞思所成，</s>
  </p>
  <p id="343">
    <s id="343:1">非修所成。</s>
  </p>
  <p id="344">
    <s id="344:1">修所成慧地別緣故。</s>
  </p>
  <p id="345">
    <s id="345:1">若異此者應頓離染。</s>
  </p>
  <p id="346">
    <s id="346:1">已辯所緣。</s>
  </p>
  <p id="347">
    <s id="347:1">復應思擇，誰成就幾智耶？</s>
  </p>
  <p id="348">
    <s id="348:1">頌曰：異生聖見道，初念定成一，二定成三智，後四一一增，修道定成七，離欲增他心，無學鈍利根，定成九成十</s>
  </p>
  <p id="349">
    <s id="349:1">論曰：諸異生位及聖見道第一剎那定成一智，謂世俗智。</s>
  </p>
  <p id="350">
    <s id="350:1">第二剎那定成三智，謂加法苦。第四六十十四剎那，如次後後增類集滅道智，諸未增位成數如前，故修位中亦定成七，如是諸位。</s>
  </p>
  <p id="351">
    <s id="351:1">若已離欲各各增一，謂他心智，唯除異生生無色者，時解脫者定成九智，謂加盡智，不時解脫定成就十，謂增無生。</s>
  </p>
  <p id="352">
    <s id="352:1">於何位中頓修幾智？</s>
  </p>
  <p id="353">
    <s id="353:1">且於見道十五心中。</s>
  </p>
  <p id="354">
    <s id="354:1">頌曰：見道忍智起，即彼未來修，三類智兼修，現觀邊俗智，不生自下地，苦集四滅後，自諦行相境，唯加行所得</s>
  </p>
  <p id="355">
    <s id="355:1">論曰：見道位中隨起忍智，皆即彼類於未來修，然具修自諦諸行相念住。</s>
  </p>
  <p id="356">
    <s id="356:1">何緣見道唯同類修？</s>
  </p>
  <p id="357">
    <s id="357:1">先未曾得此種性故，對治所緣俱決定故。</s>
  </p>
  <p id="358">
    <s id="358:1">唯苦集滅三類智時，能兼修未來現觀邊俗智。</s>
  </p>
  <p id="359">
    <s id="359:1">於一一諦現觀後邊方能兼修故立斯號，由此餘位未能兼修。</s>
  </p>
  <p id="360">
    <s id="360:1">道類智時何不修此？</s>
  </p>
  <p id="361">
    <s id="361:1">俗智曾於道無事現觀故，又必無於道遍事現觀故。</s>
  </p>
  <p id="362">
    <s id="362:1">謂於苦集滅可遍知斷證。</s>
  </p>
  <p id="363">
    <s id="363:1">必無於道可能遍修。</s>
  </p>
  <p id="364">
    <s id="364:1">雖集滅邊未遍斷證，而於當位斷證已周。</s>
  </p>
  <p id="365">
    <s id="365:1">道則不然，種性多故。</s>
  </p>
  <p id="366">
    <s id="366:1">有言：此是見道眷屬，彼修道攝，故不能修。</s>
  </p>
  <p id="367">
    <s id="367:1">理非極成，不應為證。</s>
  </p>
  <p id="368">
    <s id="368:1">此世俗智是不生法，</s>
  </p>
  <p id="369">
    <s id="369:1">於一切時無容起故。</s>
  </p>
  <p id="370">
    <s id="370:1">若爾何故說名為修？</s>
  </p>
  <p id="371">
    <s id="371:1">先未曾得今方得故，</s>
  </p>
  <p id="372">
    <s id="372:1">既不能起得義何依？但由得故說名為得。</s>
  </p>
  <p id="373">
    <s id="373:1">由得故得曾所未聞，</s>
  </p>
  <p id="374">
    <s id="374:1">故所辯修理不成立。如古師說，修義可成。</s>
  </p>
  <p id="375">
    <s id="375:1">彼說云何？</s>
  </p>
  <p id="376">
    <s id="376:1">由聖道力修世俗智，於出觀後有勝緣諦俗智現前，</s>
  </p>
  <p id="377">
    <s id="377:1">得此起依故名得此，如得金礦名為得金。</s>
  </p>
  <p id="378">
    <s id="378:1">毘婆沙師不樂此義。</s>
  </p>
  <p id="379">
    <s id="379:1">隨依何地見道現前能修未來自地下地？</s>
  </p>
  <p id="380">
    <s id="380:1">謂依未至見道現前能修未來一地見道二地俗智。</s>
  </p>
  <p id="381">
    <s id="381:1">至依第四見道現前能修未來六地見道七地俗智。</s>
  </p>
  <p id="382">
    <s id="382:1">苦集邊修四念住攝，</s>
  </p>
  <p id="383">
    <s id="383:1">滅邊修者唯法念住。</s>
  </p>
  <p id="384">
    <s id="384:1">隨於何諦現觀邊修，即以此行相緣此諦為境，</s>
  </p>
  <p id="385">
    <s id="385:1">見道力得故。</s>
  </p>
  <p id="386">
    <s id="386:1">唯加行所得，智增故立智名，</s>
  </p>
  <p id="387">
    <s id="387:1">若并眷屬</s>
  </p>
  <p id="388">
    <s id="388:1">以欲四蘊色界五蘊為其自性。</s>
  </p>
  <p id="389">
    <s id="389:1">次於修道離染位中。</s>
  </p>
  <p id="390">
    <s id="390:1">頌曰：修道初剎那，修六或七智。斷八地無間，及有欲餘道，有頂八解脫，各修於七智。上無間餘道，如次修六八</s>
  </p>
  <p id="391">
    <s id="391:1">論曰：修道初念，謂第十六道類智時現修二智。</s>
  </p>
  <p id="392">
    <s id="392:1">未離欲者未來修六，謂法及類苦集滅道。</s>
  </p>
  <p id="393">
    <s id="393:1">離欲修七，謂加他心不修世俗，有頂治故。</s>
  </p>
  <p id="394">
    <s id="394:1">斷欲修斷九無間道，八解脫道，</s>
  </p>
  <p id="395">
    <s id="395:1">俗四法智隨應現修，</s>
  </p>
  <p id="396">
    <s id="396:1">斷上七地諸無間道四類世俗滅道法智隨應現修。</s>
  </p>
  <p id="397">
    <s id="397:1">斷欲加行有欲勝進，俗四法類隨應現修。</s>
  </p>
  <p id="398">
    <s id="398:1">此上未來皆修七智，謂俗法類苦集滅道。</s>
  </p>
  <p id="399">
    <s id="399:1">斷有頂地前八解脫，四類二法隨應現修，此於未來亦唯修七，然除世俗加他心智。</s>
  </p>
  <p id="400">
    <s id="400:1">斷有頂地九無間道，四類二法隨應現修，未來修法類苦集滅道六。斷欲修斷第九解脫，俗四法智隨應現修。斷上七地諸解脫道，四類世俗滅道法智隨應現修。</s>
  </p>
  <p id="401">
    <s id="401:1">斷欲修斷第九勝進，斷上八地諸加行道，俗四法類隨應現修。</s>
  </p>
  <p id="402">
    <s id="402:1">斷上七地有頂八品諸勝進道，俗四法類及他心智隨應現修。</s>
  </p>
  <p id="403">
    <s id="403:1">此上未來皆修八智，謂俗法類四諦他心。</s>
  </p>
  <p id="404">
    <s id="404:1">次辯離染得無學位。</s>
  </p>
  <p id="405">
    <s id="405:1">頌曰：無學初剎那，修九或修十，鈍利根別故，勝進道亦然</s>
  </p>
  <p id="406">
    <s id="406:1">論曰：無學初念，謂斷有頂第九解脫，苦集類盡隨應現修，緣有頂故，勝進九十隨應現修，未來隨應修九修十，謂鈍根者唯除無生，利根亦修無生智故。</s>
  </p>
  <p id="407">
    <s id="407:1">次辯餘位修智多少。</s>
  </p>
  <p id="408">
    <s id="408:1">頌曰：練根無間道，學六無學七，餘學六七八，應八九一切，雜修通無間，學七應八九，餘道學修八，應九或一切，聖起餘功德，及異生諸位，所修智多少，皆如理應思</s>
  </p>
  <p id="409">
    <s id="409:1">論曰：學位練根諸無間道，四法類智隨應現修；未來修六，</s>
  </p>
  <p id="410">
    <s id="410:1">四諦法類。似見道故，不修世俗；能斷障故，不修他心。諸解脫道，四法類智隨應現修。未離欲者未來修六，四諦法類。</s>
  </p>
  <p id="411">
    <s id="411:1">已離欲者未來修七謂加他心。</s>
  </p>
  <p id="412">
    <s id="412:1">有餘師言：解脫道位亦修世俗；</s>
  </p>
  <p id="413">
    <s id="413:1">諸加行道，俗四法類隨應現修。</s>
  </p>
  <p id="414">
    <s id="414:1">未離欲者未來修七；已離欲八，謂加他心。</s>
  </p>
  <p id="415">
    <s id="415:1">諸勝進道，若未離欲俗四法類隨應現修，未來亦七。</s>
  </p>
  <p id="416">
    <s id="416:1">若已離欲俗四法類及他心智隨應現修，未來亦八。</s>
  </p>
  <p id="417">
    <s id="417:1">無學練根諸無間道，四類二法隨應現修，未來修七，四諦法類盡。</s>
  </p>
  <p id="418">
    <s id="418:1">不修世俗如治有頂故，五前八解脫，四類二法隨應現修，未來修八，四諦法類他心及盡；四第九解脫苦集類盡隨應現修，未來修九；</s>
  </p>
  <p id="419">
    <s id="419:1">最後解脫苦集類盡隨應現修，未來修十。</s>
  </p>
  <p id="420">
    <s id="420:1">諸加行道現修如學，未來修九。</s>
  </p>
  <p id="421">
    <s id="421:1">諸勝進道鈍者九智隨應現修，未來亦九；利者十智隨應現修，未來亦十。</s>
  </p>
  <p id="422">
    <s id="422:1">學位雜修諸無間道，四法類俗隨應現修，未來修七；諸解脫道唯四法類，加行增俗；諸勝進道，</s>
  </p>
  <p id="423">
    <s id="423:1">又加他心隨應現修，未來皆八。</s>
  </p>
  <p id="424">
    <s id="424:1">無學雜修諸無間道，現修如學，未來所修鈍八利九；諸解脫道唯四法類，加行增俗隨應現修，未來所修鈍九利十。諸勝進道與練根同。</s>
  </p>
  <p id="425">
    <s id="425:1">學位修通五無間道現修俗智，未來修七，宿住神境二解脫道，五加行道現修俗智，他心解脫法類道俗及他心智。一切勝進并苦集滅隨應現修，此上未來皆修八智。無學修通五無間道，現修如學，未來所修鈍八利九，解脫加行現修如學，未來所修鈍九利十，諸勝進道與練根同。</s>
  </p>
  <p id="426">
    <s id="426:1">天眼天耳二解脫道，無記性故不名為修。聖起所餘四無量等修所成攝有漏德時，現在皆修一世俗智。有學未來未離欲七，已離欲八，無學未來鈍九利十。除微微心，此於未來唯修俗故。若起所餘無漏功德靜慮攝者四法類智隨應現修，無色攝者唯四類智隨應現修，未來所修同前有漏。</s>
  </p>
  <p id="427">
    <s id="427:1">異生離染現修世俗斷欲三定，第九解脫及依根本四靜慮定起勝進道離染加行未來修二，謂加他心。所餘未來唯修世俗，修五通時諸加行道二解脫道現修俗智，一解脫道現俗他心，諸勝進道二隨應現，未來一切皆修二種，五無間道現未唯俗，依本靜慮修餘功德皆現修俗，未來修二。</s>
  </p>
  <p id="428">
    <s id="428:1">唯順決擇分必不修他心，以是見道近眷屬故。</s>
  </p>
  <p id="429">
    <s id="429:1">依餘地定修餘功德，皆唯世俗現未來修。</s>
  </p>
  <p id="430">
    <s id="430:1">諸未來修為修幾地，諸所起得皆是修耶？</s>
  </p>
  <p id="431">
    <s id="431:1">頌曰：諸道依得此，修此地有漏，為離得起此，修此下無漏，唯初盡遍修，九地有漏德，生上不修下，曾所得非修</s>
  </p>
  <p id="432">
    <s id="432:1">論曰：諸道依此地及得此地時，能修未來此地有漏。</s>
  </p>
  <p id="433">
    <s id="433:1">聖為離此地及得此地時，并此地中諸道現起，皆能修此及下無漏。為離此言通二四道。</s>
  </p>
  <p id="434">
    <s id="434:1">唯初盡智現在前時，力能遍修九地有漏不淨觀等無量功德，能縛眾惑斷無餘故，如能縛斷所縛氣通。</s>
  </p>
  <p id="435">
    <s id="435:1">又彼自心今登王位，一切善法起得來朝，譬如大王登祚灑頂一切境土皆來朝貢。</s>
  </p>
  <p id="436">
    <s id="436:1">然此生上必不修下，初盡智言顯離有頂及五練根位第九解脫道。</s>
  </p>
  <p id="437">
    <s id="437:1">諸所言修唯先未得令起今得是能所修，謂若先時未得今得用功得者方是所修。</s>
  </p>
  <p id="438">
    <s id="438:1">若法先時僧(曾)得棄捨，今雖還得而非所修，非設劬勞而證得故。曾得而起不修未來，非多功起勢力劣故。</s>
  </p>
  <p id="439">
    <s id="439:1">為唯約得說名為修？</s>
  </p>
  <p id="440">
    <s id="440:1">不爾。云何？</s>
  </p>
  <p id="441">
    <s id="441:1">修有四種一得修，二習修，三對治修，四除遣修。如是四修依何法立？</s>
  </p>
  <p id="442">
    <s id="442:1">頌曰：立得修習修，依善有為法，依諸有漏法，立治修遣修</s>
  </p>
  <p id="443">
    <s id="443:1">論曰：得習二修依有為善，</s>
  </p>
  <p id="444">
    <s id="444:1">未來唯得，</s>
  </p>
  <p id="445">
    <s id="445:1">現具二修。</s>
  </p>
  <p id="446">
    <s id="446:1">治遣二修依有漏法，故有漏善具足四修。</s>
  </p>
  <p id="447">
    <s id="447:1">無漏有為餘有漏法，如次是具前後二修。</s>
  </p>
  <p id="448">
    <s id="448:1">外國諸師說修有六，於前四上加防觀修。</s>
  </p>
  <p id="449">
    <s id="449:1">防護諸根，觀察身故。</s>
  </p>
  <p id="450">
    <s id="450:1">如契經說：云何修根謂於六根善防善護乃至廣說。</s>
  </p>
  <p id="451">
    <s id="451:1">又契經說：云何修身，謂於自身觀髮毛爪，乃至廣說。</s>
  </p>
  <p id="452">
    <s id="452:1">迦濕彌羅國諸論師言：防觀二修即治遣修攝。</s>
  </p>
  <p id="453">
    <s id="453:1">分別智品第七之二</s>
  </p>
  <p id="454">
    <s id="454:1">如是已辯諸智差別，智所成德今當顯示。</s>
  </p>
  <p id="455">
    <s id="455:1">於中先辯佛不共德，</s>
  </p>
  <p id="456">
    <s id="456:1">且初成佛盡智位修不共佛法有十八種，</s>
  </p>
  <p id="457">
    <s id="457:1">何謂十八？</s>
  </p>
  <p id="458">
    <s id="458:1">頌曰：十八不共法，謂佛十力等</s>
  </p>
  <p id="459">
    <s id="459:1">論曰：佛十力四無畏三念住及大悲，如是合名為十八不共法。唯於諸佛盡智時修，餘聖所無故名不共。</s>
  </p>
  <p id="460">
    <s id="460:1">且佛十力相別云何？</s>
  </p>
  <p id="461">
    <s id="461:1">頌曰：力處非處十，業八除滅道，定根解界九，遍趣九或十，宿住死生俗，盡六或十智，宿住死生智，依靜慮餘通，贍部男佛身，於境無礙故</s>
  </p>
  <p id="462">
    <s id="462:1">論曰：佛十力者，一處非處智力，具以如來十智為性，</s>
  </p>
  <p id="463">
    <s id="463:1">二業異熟智力，八智為性，謂除滅道，</s>
  </p>
  <p id="464">
    <s id="464:1">三靜慮解脫等持等至智力，</s>
  </p>
  <p id="465">
    <s id="465:1">四根上下智力，</s>
  </p>
  <p id="466">
    <s id="466:1">五種種勝解智力，</s>
  </p>
  <p id="467">
    <s id="467:1">六種種界智力，如是四力皆九智性，謂除滅智，</s>
  </p>
  <p id="468">
    <s id="468:1">七遍趣行智力，或聲顯此義有二途，</s>
  </p>
  <p id="469">
    <s id="469:1">若謂但緣能趣為境九智除滅，若謂亦緣所趣為境十智為性，</s>
  </p>
  <p id="470">
    <s id="470:1">八宿住隨念智力，九死生智力，如是二力皆俗智性，</s>
  </p>
  <p id="471">
    <s id="471:1">十漏盡智力，或聲亦顯義有二途，若謂但緣漏盡為境六智，</s>
  </p>
  <p id="472">
    <s id="472:1">除道苦集他心，</s>
  </p>
  <p id="473">
    <s id="473:1">若謂漏盡身中所得十智為性。</s>
  </p>
  <p id="474">
    <s id="474:1">已辯自性，依地別者，</s>
  </p>
  <p id="475">
    <s id="475:1">第八第九依四靜慮。</s>
  </p>
  <p id="476">
    <s id="476:1">餘八通依十一地起，</s>
  </p>
  <p id="477">
    <s id="477:1">欲四靜慮未至中間，并四無色名十一地。</s>
  </p>
  <p id="478">
    <s id="478:1">已辯依地，依身別者，皆依贍部男子佛身。</s>
  </p>
  <p id="479">
    <s id="479:1">已辯依身，何故名力，以於一切所知境中智無礙轉故名為力。</s>
  </p>
  <p id="480">
    <s id="480:1">由此十力唯依佛身，唯佛已除諸惑習氣於一切境隨欲能知。</s>
  </p>
  <p id="481">
    <s id="481:1">餘此相違故不名力。</s>
  </p>
  <p id="482">
    <s id="482:1">如舍利子捨求度人不能觀知鷹所逐鴿前後二際生多少等，</s>
  </p>
  <p id="483">
    <s id="483:1">如是諸佛遍於所知心力無邊，云何身力？</s>
  </p>
  <p id="484">
    <s id="484:1">頌曰：身那羅延力，或節節皆然，象等七十增，此觸處為性</s>
  </p>
  <p id="485">
    <s id="485:1">論曰：佛生身力等那羅延，</s>
  </p>
  <p id="486">
    <s id="486:1">有餘師言：佛身支節一一皆具那羅延力。</s>
  </p>
  <p id="487">
    <s id="487:1">大德法救說：諸如來身力無邊，猶如心力。</s>
  </p>
  <p id="488">
    <s id="488:1">若異此者則諸佛身應不能持無邊心力。</s>
  </p>
  <p id="489">
    <s id="489:1">大覺獨覺及轉輪王支節相連如其次第似龍蟠結連鎖相鈎，故三相望力有勝劣。</s>
  </p>
  <p id="490">
    <s id="490:1">那羅延力其量云何？</s>
  </p>
  <p id="491">
    <s id="491:1">十十倍增象等七力。</s>
  </p>
  <p id="492">
    <s id="492:1">謂凡象，香象，摩訶諾健那，鉢羅塞建提，伐浪伽，遮怒羅，那羅延，後後力增前前十倍。</s>
  </p>
  <p id="493">
    <s id="493:1">有說：前六十十倍增敵那羅延半身之力，此力一倍成那羅延，於所說中唯多應理，</s>
  </p>
  <p id="494">
    <s id="494:1">如是身力觸處為性，謂所觸中大種差別。</s>
  </p>
  <p id="495">
    <s id="495:1">有說：是造觸離七外別有，</s>
  </p>
  <p id="496">
    <s id="496:1">佛四無畏相別云何？</s>
  </p>
  <p id="497">
    <s id="497:1">頌曰：四無畏如次，初十二七力</s>
  </p>
  <p id="498">
    <s id="498:1">論曰：佛四無畏如經廣說：</s>
  </p>
  <p id="499">
    <s id="499:1">一正等覺無畏，十智為性，猶如初力。</s>
  </p>
  <p id="500">
    <s id="500:1">二漏永盡無畏，六十智性，如第十力，</s>
  </p>
  <p id="501">
    <s id="501:1">三說障法無畏，八智為性，如第二力，</s>
  </p>
  <p id="502">
    <s id="502:1">四說出道無畏，九十智性，如第七力，</s>
  </p>
  <p id="503">
    <s id="503:1">如何於智立無畏名？</s>
  </p>
  <p id="504">
    <s id="504:1">此無畏名目無怯懼，由有智故不怯懼他，故無畏名目諸智體。</s>
  </p>
  <p id="505">
    <s id="505:1">理實無畏是智所成，不應說言體即是智。</s>
  </p>
  <p id="506">
    <s id="506:1">佛三念住相別云何？</s>
  </p>
  <p id="507">
    <s id="507:1">頌曰：三念住念慧，緣順違俱境</s>
  </p>
  <p id="508">
    <s id="508:1">論曰：佛三念住如經廣說：</s>
  </p>
  <p id="509">
    <s id="509:1">諸弟子眾一向恭敬能正受行，如來緣之不生歡喜，捨而安住正念正知，是謂如來第一念住。</s>
  </p>
  <p id="510">
    <s id="510:1">諸弟子眾唯不恭敬不正受行，如來緣之不生憂慼，捨而安住正念正知，是謂如來第二念住。</s>
  </p>
  <p id="511">
    <s id="511:1">諸弟子眾一類恭敬能正受行，一類不敬不正受行，如來緣之不生歡慼，捨而安住正念正知，是謂如來第三念住。</s>
  </p>
  <p id="512">
    <s id="512:1">此三皆用念慧為體，諸大聲聞亦於弟子順違俱境離歡慼俱，此何名為不共佛法，唯佛於此并習斷故，或諸弟子隨屬如來有順違俱，應甚歡慼，佛能不起可謂希奇，非屬諸聲聞不起非奇特故，唯在佛得不共名。</s>
  </p>
  <p id="513">
    <s id="513:1">諸佛大悲云何相別？</s>
  </p>
  <p id="514">
    <s id="514:1">頌曰：大悲唯俗智，資糧行相境，平等上品故，異悲由八因</s>
  </p>
  <p id="515">
    <s id="515:1">論曰：如來大悲俗智為性，</s>
  </p>
  <p id="516">
    <s id="516:1">若異此者則不能緣一切有情，</s>
  </p>
  <p id="517">
    <s id="517:1">亦不能作三苦行相，如共有悲，</s>
  </p>
  <p id="518">
    <s id="518:1">此大悲名依何義立？</s>
  </p>
  <p id="519">
    <s id="519:1">依五義故此立大名，一由資糧故大，謂大福德智慧資糧所成辦故，</s>
  </p>
  <p id="520">
    <s id="520:1">二由行相故大，謂此力能於三苦境作行相故，</s>
  </p>
  <p id="521">
    <s id="521:1">三由所緣故大，謂此總以三界有情為所緣故，</s>
  </p>
  <p id="522">
    <s id="522:1">四由平等故大，謂此等於一切有情作利樂故，</s>
  </p>
  <p id="523">
    <s id="523:1">五由上品故大，謂最上品更無餘悲能齊此故，</s>
  </p>
  <p id="524">
    <s id="524:1">此與悲異由八種因，</s>
  </p>
  <p id="525">
    <s id="525:1">一由自性，無癡無瞋自性異故，</s>
  </p>
  <p id="526">
    <s id="526:1">二由行相，三苦一苦行相異故，</s>
  </p>
  <p id="527">
    <s id="527:1">三由所緣，三界一界所緣異故，</s>
  </p>
  <p id="528">
    <s id="528:1">四由依地，第四靜慮通餘異故，</s>
  </p>
  <p id="529">
    <s id="529:1">五由依身，唯佛通餘身有異故，</s>
  </p>
  <p id="530">
    <s id="530:1">六由證得，離有頂欲證得異故，</s>
  </p>
  <p id="531">
    <s id="531:1">七由救濟，事成希望救濟異故，</s>
  </p>
  <p id="532">
    <s id="532:1">八由哀愍，平等不等哀愍異故。</s>
  </p>
  <p id="533">
    <s id="533:1">已辯佛德異餘有情，諸佛相望法皆等不？</s>
  </p>
  <p id="534">
    <s id="534:1">頌曰：由資糧法身，利他佛相似，壽種姓量等，諸佛有差別</s>
  </p>
  <p id="535">
    <s id="535:1">論曰：由三事故諸佛皆等，一由資糧等圓滿故，二由法身等成辦故，三由利他等究竟故。</s>
  </p>
  <p id="536">
    <s id="536:1">由壽種姓身量等殊，諸佛相望容有差別，壽異謂佛壽有短長，種異謂佛生剎帝利婆羅門種，姓異謂佛姓喬答摩迦葉波等，量異謂佛身有小大。等言顯諸佛法住久近等，如是有異由出世時所化有情機宜別故。</s>
  </p>
  <p id="537">
    <s id="537:1">諸有智者思惟如來三種圓德深生愛敬，</s>
  </p>
  <p id="538">
    <s id="538:1">其三者何？一因圓德，二果圓德，三恩圓德。</s>
  </p>
  <p id="539">
    <s id="539:1">初因圓德復有四種，一無餘修，福德智慧二種資糧修無遺故，二長時修，經三大劫阿僧企耶修無倦故，三無間修，精勤勇猛剎那剎那修無廢故，四尊重修，恭敬所學無所顧惜修無慢故。</s>
  </p>
  <p id="540">
    <s id="540:1">次果圓德亦有四種，一智圓德，二斷圓德，三威勢圓德，四色身圓德。</s>
  </p>
  <p id="541">
    <s id="541:1">智圓德有四種，一無師智，二一切智，三一切種智，四無功用智。</s>
  </p>
  <p id="542">
    <s id="542:1">斷圓德有四種，一一切煩惱斷，二一切定障斷，三畢竟斷，四并習斷。</s>
  </p>
  <p id="543">
    <s id="543:1">威勢圓德有四種，一於外境化變住持自在威勢，二於壽量若促若延自在威勢，三於空障極遠速行小大相入自在威勢，四令世間種種本性法爾轉勝希奇威勢。</s>
  </p>
  <p id="544">
    <s id="544:1">威勢圓德復有四種，一難化必能化，二答難必決疑，三立教必出離，四惡黨必能伏。</s>
  </p>
  <p id="545">
    <s id="545:1">色身圓德有四種，一具眾相，二具隨好，三具大力，四內身骨堅越金剛，外發神光踰百千日。</s>
  </p>
  <p id="546">
    <s id="546:1">後恩圓德亦有四種，謂令永解脫三惡趣生死，或能安置善趣三乘。</s>
  </p>
  <p id="547">
    <s id="547:1">總說如來圓德如是，若別分析則有無邊。</s>
  </p>
  <p id="548">
    <s id="548:1">唯佛世尊能知能說，要留命行經多大劫阿僧企耶說乃可盡。</s>
  </p>
  <p id="549">
    <s id="549:1">如是則顯佛世尊身具有無邊殊勝奇特因果恩德如大寶山。</s>
  </p>
  <p id="550">
    <s id="550:1">有諸愚夫自乏眾德，雖聞如是佛功德山及所說法不能信重。</s>
  </p>
  <p id="551">
    <s id="551:1">諸有智者聞說如斯生信重心徹於骨髓。</s>
  </p>
  <p id="552">
    <s id="552:1">彼由一念極信重心轉滅無邊不定惡業，攝受殊勝人天涅槃。</s>
  </p>
  <p id="553">
    <s id="553:1">故說如來出現於世為諸智者無上福田，依之引生不空可愛殊勝速疾究竟果故。</s>
  </p>
  <p id="554">
    <s id="554:1">如薄伽梵自說</s>
  </p>
  <p id="555">
    <s id="555:1">頌言：若於佛福田，能殖少分善，初獲勝善趣，後必得涅槃</s>
  </p>
  <p id="556">
    <s id="556:1">已說如來不共功德，共功德今當辯。</s>
  </p>
  <p id="557">
    <s id="557:1">頌曰：復有餘佛法，共餘聖異生，謂無諍願智，無礙解等德</s>
  </p>
  <p id="558">
    <s id="558:1">論曰：世尊復有無量功德，與餘聖者及異生共，</s>
  </p>
  <p id="559">
    <s id="559:1">謂無諍，願智，無礙解，通，靜慮，無色等至等持，無量，解脫，勝處，遍處等，隨其所應，謂前三門唯共餘聖，通靜慮等亦共異生。</s>
  </p>
  <p id="560">
    <s id="560:1">前三門中且辯無諍。</s>
  </p>
  <p id="561">
    <s id="561:1">頌曰：無諍世俗智，後靜慮不動，三洲緣未生，欲界有事惑</s>
  </p>
  <p id="562">
    <s id="562:1">論曰：言無諍者，謂阿羅漢觀有情苦由煩惱生，自知己身福田中勝，恐他煩惱復緣己生，故思引發如是相智，由此方便令他有情不緣己身生貪瞋等，此行能息諸有情類煩惱諍故得無諍名，此行但以俗智為性。</s>
  </p>
  <p id="563">
    <s id="563:1">第四靜慮為其所依，樂通行中最為勝故。</s>
  </p>
  <p id="564">
    <s id="564:1">不動應果能起非餘，餘尚不能自防起惑，況能止息他身煩惱。</s>
  </p>
  <p id="565">
    <s id="565:1">此唯依止三洲人身。</s>
  </p>
  <p id="566">
    <s id="566:1">緣欲未來有事煩惱，勿他煩惱緣己生故；</s>
  </p>
  <p id="567">
    <s id="567:1">諸無事惑不可遮防，內起隨應總緣境故。</s>
  </p>
  <p id="568">
    <s id="568:1">辯無諍已，次辯願智。</s>
  </p>
  <p id="569">
    <s id="569:1">頌曰：願智能遍緣，餘如無諍說</s>
  </p>
  <p id="570">
    <s id="570:1">論曰：以願為先引妙智起如願而了故名願智，此智自性地種性身與無諍同，</s>
  </p>
  <p id="571">
    <s id="571:1">但所緣別，以一切法為所緣故。</s>
  </p>
  <p id="572">
    <s id="572:1">毘婆沙者作如是言：願智不能證知無色，觀彼因行及彼等流差別，故知如田夫類，</s>
  </p>
  <p id="573">
    <s id="573:1">諸有欲起此願智時，先發誠願求知彼境，便入邊際第四靜慮以為加行，從此無間隨所入定勢力勝劣，如先願力引正智起，於所求境皆如實知。</s>
  </p>
  <p id="574">
    <s id="574:1">已辯願智，無礙解者。</s>
  </p>
  <p id="575">
    <s id="575:1">頌曰：無礙解有四，謂法義詞辯，名義言說道，無退智為性，法詞唯俗智，五二地為依，義十六辯九，皆依一切地，但得必具四，餘如無諍說</s>
  </p>
  <p id="576">
    <s id="576:1">論曰：諸無礙解總說有四，一法無礙解，二義無礙解，三詞無礙解，四辯無礙解。</s>
  </p>
  <p id="577">
    <s id="577:1">此四總說如其次第，以緣名義言及說道，不可退轉智為自性。</s>
  </p>
  <p id="578">
    <s id="578:1">謂無退智緣能詮法名句文身立為第一，緣所詮義立為第二，緣方言詞立為第三，</s>
  </p>
  <p id="579">
    <s id="579:1">緣應正理無滯礙說，及緣自在定慧二道立為第四，</s>
  </p>
  <p id="580">
    <s id="580:1">此則總說無礙解體兼顯所緣，</s>
  </p>
  <p id="581">
    <s id="581:1">【-A1於中法詞二無礙解唯俗智攝，緣名身等及世言詞事境界故。】</s>
  </p>
  <p id="582">
    <s id="582:1">【+A3辯無礙解九智所攝，謂唯除滅，緣說道故。】</s>
  </p>
  <p id="583">
    <s id="583:1">【-A2法無礙解通依五地，謂欲界四靜慮，以於上地無名等故。】</s>
  </p>
  <p id="584">
    <s id="584:1">【+A4此二通依一切地起，謂依欲界乃至有頂，辯無礙解於說道中許隨緣一皆得起故。】</s>
  </p>
  <p id="585">
    <s id="585:1">【-A5詞無礙解唯依二地，謂欲界初靜慮，以於上地無尋伺故。】</s>
  </p>
  <p id="586">
    <s id="586:1">義無礙解十六智攝，謂若諸法皆名為義，義無礙解則十智攝；</s>
  </p>
  <p id="587">
    <s id="587:1">若唯涅槃名為義者，義無礙解則六智攝，謂俗法類滅盡無生。</s>
  </p>
  <p id="588">
    <s id="588:1">【-A3辯無礙解九智所攝，謂唯除滅，緣說道故。】</s>
  </p>
  <p id="589">
    <s id="589:1">【-A4此二通依一切地起，謂依欲界乃至有頂，辯無礙解於說道中許隨緣一皆得起故。】</s>
  </p>
  <p id="590">
    <s id="590:1">【+A1於中法詞二無礙解唯俗智攝，緣名身等及世言詞事境界故。】</s>
  </p>
  <p id="591">
    <s id="591:1">【+A2法無礙解通依五地，謂欲界四靜慮，以於上地無名等故。】</s>
  </p>
  <p id="592">
    <s id="592:1">【+A5詞無礙解唯依二地，謂欲界初靜慮，以於上地無尋伺故。】</s>
  </p>
  <p id="593">
    <s id="593:1">施設足論釋此四言，緣名句文此所詮義即此一二多男女等言別，此無滯說及所依道無退轉智，如次建立法義詞辯無礙解名，由此顯成四種次第。</s>
  </p>
  <p id="594">
    <s id="594:1">有餘師說：詞謂一切訓釋言詞，如有說言有變礙故名為色等，</s>
  </p>
  <p id="595">
    <s id="595:1">辯謂展轉言無滯礙。</s>
  </p>
  <p id="596">
    <s id="596:1">傳說：此四無礙解生如次串習算計佛語聲明因明為前加行，</s>
  </p>
  <p id="597">
    <s id="597:1">若於四處未得善巧必不能生無礙解故，</s>
  </p>
  <p id="598">
    <s id="598:1">理實一切無礙解生唯學佛語能為加行，</s>
  </p>
  <p id="599">
    <s id="599:1">如是四種無礙解中，隨得一時必具得四，</s>
  </p>
  <p id="600">
    <s id="600:1">非不具四可名為得，</s>
  </p>
  <p id="601">
    <s id="601:1">此四所緣自性依地與前無諍差別如是，種性依身如無諍說，如是所說無諍行等。</s>
  </p>
  <p id="602">
    <s id="602:1">頌曰：六依邊際得，邊際六後定，遍順至究竟，佛餘加行得</s>
  </p>
  <p id="603">
    <s id="603:1">論曰：無諍願智四無礙解六種皆依邊際定得。</s>
  </p>
  <p id="604">
    <s id="604:1">邊際靜慮體有六種，前六除詞加餘邊際。</s>
  </p>
  <p id="605">
    <s id="605:1">詞無礙解雖依彼得而體非彼靜慮所收，邊際名但依第四靜慮故，此一切地遍所隨順故增至究竟故，得邊際名。</s>
  </p>
  <p id="606">
    <s id="606:1">云何此名遍所隨順？</s>
  </p>
  <p id="607">
    <s id="607:1">謂正修學此靜慮時，從欲界心入初靜慮，次第順入乃至有頂。</s>
  </p>
  <p id="608">
    <s id="608:1">復從有頂入無所有，次第逆入乃至欲界。</s>
  </p>
  <p id="609">
    <s id="609:1">復從欲界次第順入，展轉乃至第四靜慮，名一切地遍所隨順。</s>
  </p>
  <p id="610">
    <s id="610:1">云何此名增至究竟？</s>
  </p>
  <p id="611">
    <s id="611:1">謂專修習第四靜慮，從下至中從中至上，如是三品復各分三，上上品生名至究竟。</s>
  </p>
  <p id="612">
    <s id="612:1">如是靜慮得邊際名，此中邊名顯無越義，勝無越此故名為邊，際言為顯類義極義，</s>
  </p>
  <p id="613">
    <s id="613:1">如說四際及實際。</s>
  </p>
  <p id="614">
    <s id="614:1">言除佛所餘一切聖者，所說六種唯加行得，非離染得，非皆得故。</s>
  </p>
  <p id="615">
    <s id="615:1">唯佛於此亦離染得，諸佛功德初盡智時由離染故一切頓得，後時隨欲能引現前，不由加行，以佛世尊於一切法自在轉故。</s>
  </p>
  <p id="616">
    <s id="616:1">已辯前三唯共餘聖德，</s>
  </p>
  <p id="617">
    <s id="617:1">於亦共凡德，</s>
  </p>
  <p id="618">
    <s id="618:1">且應辯通。</s>
  </p>
  <p id="619">
    <s id="619:1">頌曰：通六謂神境，天眼耳他心，宿住漏盡通，解脫道慧攝，四俗他心五，漏盡通如力，五依四靜慮，自下地為境，聲聞麟喻佛，二三千無數，未曾由加行，曾修離染得，念住初三身，他心三餘四，天眼耳無記，餘四通唯善</s>
  </p>
  <p id="620">
    <s id="620:1">論曰：通有六種，一神境智證通，二天眼智證通，三天耳智證通，四他心智證通，五宿住隨念智證通，六漏盡智證通。</s>
  </p>
  <p id="621">
    <s id="621:1">雖六通中第六唯聖然其前五異生亦得，依總相說亦共異生。</s>
  </p>
  <p id="622">
    <s id="622:1">如是六通解脫道攝，慧為自性，如沙門果。</s>
  </p>
  <p id="623">
    <s id="623:1">解脫道言顯出障義，神境等四唯俗智攝。</s>
  </p>
  <p id="624">
    <s id="624:1">他心通五智攝，謂法類道世俗他心。</s>
  </p>
  <p id="625">
    <s id="625:1">漏盡通如力說，謂或六或十智，由此已顯漏盡智通依一切地緣一切境。</s>
  </p>
  <p id="626">
    <s id="626:1">前之五通依四靜慮，</s>
  </p>
  <p id="627">
    <s id="627:1">何緣此五不依無色？</s>
  </p>
  <p id="628">
    <s id="628:1">初三別緣色為境故，</s>
  </p>
  <p id="629">
    <s id="629:1">修他心通色為門故。</s>
  </p>
  <p id="630">
    <s id="630:1">修宿住通漸次憶念分位差別方得成故，成時能緣處性等故，依無色地無如是能。</s>
  </p>
  <p id="631">
    <s id="631:1">諸有欲修他心通者，先審觀己身心二相前後變異展轉相隨，後復審觀他身心相，由此加行漸次得成。</s>
  </p>
  <p id="632">
    <s id="632:1">成已不觀自心諸色。於他心等能如實知。</s>
  </p>
  <p id="633">
    <s id="633:1">諸有欲修宿住通者，先自審察次前滅心，</s>
  </p>
  <p id="634">
    <s id="634:1">漸復逆觀此生分位前前差別，至結生心，</s>
  </p>
  <p id="635">
    <s id="635:1">乃至能憶知中有前一念名自宿住加行已成，</s>
  </p>
  <p id="636">
    <s id="636:1">為憶念他加行亦爾。</s>
  </p>
  <p id="637">
    <s id="637:1">此通初起唯次第知，串習成時亦能超憶，</s>
  </p>
  <p id="638">
    <s id="638:1">諸所憶事要曾領受，</s>
  </p>
  <p id="639">
    <s id="639:1">憶淨居者昔曾聞故，</s>
  </p>
  <p id="640">
    <s id="640:1">從無色歿來生此者，依他相續初起此通。</s>
  </p>
  <p id="641">
    <s id="641:1">所餘亦依自相續起，</s>
  </p>
  <p id="642">
    <s id="642:1">修神境等前三通時，思輕光聲以為加行，成已自在隨所應為。</s>
  </p>
  <p id="643">
    <s id="643:1">故此五通不依無色</s>
  </p>
  <p id="644">
    <s id="644:1">又諸無色觀減止增，五通必依止觀均地，未至等地由此已遮，如是五通境唯自下，且如神境隨依何地，於自下地行化自在，於上不然，勢力劣故。</s>
  </p>
  <p id="645">
    <s id="645:1">餘四亦爾，隨其所應，是故無能取無色界。</s>
  </p>
  <p id="646">
    <s id="646:1">他心宿住為二通境。</s>
  </p>
  <p id="647">
    <s id="647:1">即此五通於世界境作用廣陜諸聖不同，謂大聲聞、麟喻、大覺不極作意，如次能於一二三千諸世界境，起行化等自在作用，若極作意如次能於二千三千無數世界。</s>
  </p>
  <p id="648">
    <s id="648:1">如是五通若有殊勝勢用猛利從無始來曾未得者由加行得，若曾串習無勝勢用及彼種類由離染得，若起現前皆由加行，佛於一切皆離染得，隨欲現前不由加行。</s>
  </p>
  <p id="649">
    <s id="649:1">【+A6他心智通三念住攝，謂受心法，緣心等故。】</s>
  </p>
  <p id="650">
    <s id="650:1">六中前三唯身念住，但緣色故。</s>
  </p>
  <p id="651">
    <s id="651:1">謂神境通緣四外處色香味觸，</s>
  </p>
  <p id="652">
    <s id="652:1">天眼緣色，天耳緣聲。</s>
  </p>
  <p id="653">
    <s id="653:1">若爾何緣說死生智知有情類由現身中成身語意諸惡行等，非天眼通能知此事，有別勝智是通眷屬，依聖身起能如是知，是天眼通力所引故，與通合立死生智名。</s>
  </p>
  <p id="654">
    <s id="654:1">【-A6他心智通三念住攝，謂受心法，緣心等故。】</s>
  </p>
  <p id="655">
    <s id="655:1">宿住漏盡四念住攝，通緣五蘊一切境故。</s>
  </p>
  <p id="656">
    <s id="656:1">此六通中天眼天耳無記性攝，許此二體是眼耳識相應慧故。</s>
  </p>
  <p id="657">
    <s id="657:1">若爾寧說依四靜慮，</s>
  </p>
  <p id="658">
    <s id="658:1">隨根說故亦無有失，謂所依止眼耳二根由四靜慮力所引起即彼地攝故，</s>
  </p>
  <p id="659">
    <s id="659:1">依四地通依根故說依四言。</s>
  </p>
  <p id="660">
    <s id="660:1">或此依通無間道說，通無間道依四地故。</s>
  </p>
  <p id="661">
    <s id="661:1">餘之四通性皆是善。</s>
  </p>
  <p id="662">
    <s id="662:1">若爾何故品類足言：通云何？</s>
  </p>
  <p id="663">
    <s id="663:1">謂善慧。</s>
  </p>
  <p id="664">
    <s id="664:1">彼據多分，或就勝說，如契經說：無學三明，彼於六通以何為性？</s>
  </p>
  <p id="665">
    <s id="665:1">頌曰：第五二六明，治三際愚故，後真二假說，學有闇非明</s>
  </p>
  <p id="666">
    <s id="666:1">論曰：言三明者，一宿住智證明，二死生智證明，三漏盡智證明，如其次第以無學位攝第五二六通為其自性。</s>
  </p>
  <p id="667">
    <s id="667:1">六中三種獨名明者，</s>
  </p>
  <p id="668">
    <s id="668:1">如次對治三際愚故，謂宿住智通治前際愚，死生智通治後際愚，漏盡智通治中際愚。</s>
  </p>
  <p id="669">
    <s id="669:1">此三皆名無學明者，俱在無學身中起故，於中最後容有是真，</s>
  </p>
  <p id="670">
    <s id="670:1">通無漏故，</s>
  </p>
  <p id="671">
    <s id="671:1">餘二假說，體唯非學非無學故。</s>
  </p>
  <p id="672">
    <s id="672:1">有學身中有愚闇故，雖有前二不立為明，雖有暫時伏滅愚闇，後還被蔽故不名明。</s>
  </p>
  <p id="673">
    <s id="673:1">契經說有三種示導，彼於六通以何為體？</s>
  </p>
  <p id="674">
    <s id="674:1">頌曰：第一四六導，教誡導為尊，定由通所成，引利樂果故</s>
  </p>
  <p id="675">
    <s id="675:1">論曰：三示導者，一神變示導，二記心示導，三教誡示導，如其次第以六通中第一四六為其自性。</s>
  </p>
  <p id="676">
    <s id="676:1">唯此三種引所化生令初發心最為勝故，或此能引憎背正法及處中者令發心故，能示能導得示導名，又唯此三令於佛法如次歸伏信受修行得示導名，餘三不爾。</s>
  </p>
  <p id="677">
    <s id="677:1">於二示導教誡最尊，唯此定由通所成故，定能引他利樂果故。</s>
  </p>
  <p id="678">
    <s id="678:1">謂前二導呪術亦能，不但由通故非決定，如有呪術名健馱梨持此便能騰空自在，復有呪術名伊剎尼，持此便能知他心念，教誡示導除漏盡通餘不能為，故是決定。</s>
  </p>
  <p id="679">
    <s id="679:1">又前二導有但令他暫時迴心，非引勝果，教誡示導亦定令他引當利益及安樂果，以能如實方便說故，由是教誡最勝非餘。</s>
  </p>
  <p id="680">
    <s id="680:1">神境二言為目何義？</s>
  </p>
  <p id="681">
    <s id="681:1">頌曰：神體謂等持，境二謂行化，行三意勢佛，運身勝解通，化二謂欲色，四二外處性，此各有二種，謂似自他身</s>
  </p>
  <p id="682">
    <s id="682:1">論曰：依毘婆沙所說理趣，神名所目唯勝等持，由此能為神變事故，諸神變事說名為境。</s>
  </p>
  <p id="683">
    <s id="683:1">此有二種，謂行及化。</s>
  </p>
  <p id="684">
    <s id="684:1">行復三種，一者運身，謂乘空行猶如飛鳥，二者勝解，謂極遠方作近思惟便能速至，三者意勢，謂極遠方舉心緣時身即能至。</s>
  </p>
  <p id="685">
    <s id="685:1">此勢如意得意勢名，於此三中意勢唯佛，運身勝解亦通餘乘，謂我世尊神通迅速隨方遠近舉心即至。</s>
  </p>
  <p id="686">
    <s id="686:1">由此世尊作如是說：諸佛境界不可思議。</s>
  </p>
  <p id="687">
    <s id="687:1">故意勢行唯世尊有。</s>
  </p>
  <p id="688">
    <s id="688:1">勝解兼餘聖，運身并異生。</s>
  </p>
  <p id="689">
    <s id="689:1">化復二種，謂欲色界。</s>
  </p>
  <p id="690">
    <s id="690:1">若欲界化外四處，除聲。</s>
  </p>
  <p id="691">
    <s id="691:1">【+A7此二界化各有二種，謂屬自身他身別故】</s>
  </p>
  <p id="692">
    <s id="692:1">若色界化唯二，謂色觸，以色界中無香味故。</s>
  </p>
  <p id="693">
    <s id="693:1">【-A7此二界化各有二種，謂屬自身他身別故】</s>
  </p>
  <p id="694">
    <s id="694:1">身在欲界化有四種，</s>
  </p>
  <p id="695">
    <s id="695:1">在色亦然，故總成八。</s>
  </p>
  <p id="696">
    <s id="696:1">若生在色作欲界化，如何不有成香味失？</s>
  </p>
  <p id="697">
    <s id="697:1">如衣嚴具作而不成。</s>
  </p>
  <p id="698">
    <s id="698:1">有說：在色唯化二處，化作化事為即是通不？</s>
  </p>
  <p id="699">
    <s id="699:1">不爾。</s>
  </p>
  <p id="700">
    <s id="700:1">云何？</s>
  </p>
  <p id="701">
    <s id="701:1">是通之果。</s>
  </p>
  <p id="702">
    <s id="702:1">此有幾種，差別云何？</s>
  </p>
  <p id="703">
    <s id="703:1">頌曰：能化心十四，定果二至五，如所依定得，從淨自生二，化事由自地，語通由自下，化身與化主，語必俱非佛，先立願留身，後起餘心語，有死留堅體，餘說無留義，初多一心化，成滿此相違，修得無記攝，餘得通三性</s>
  </p>
  <p id="704">
    <s id="704:1">論曰：神境通果能變化心力能化生一切化事，此有十四。</s>
  </p>
  <p id="705">
    <s id="705:1">謂依根本四靜慮生有差別故，依初靜慮有二化心，一欲界攝，二初靜慮。</s>
  </p>
  <p id="706">
    <s id="706:1">第二靜慮有三化心，二種如前，加二靜慮。</s>
  </p>
  <p id="707">
    <s id="707:1">第三有四，第四有五，謂各自下。</s>
  </p>
  <p id="708">
    <s id="708:1">如理應思，諸果化心依自上地，必無依下。</s>
  </p>
  <p id="709">
    <s id="709:1">下地定心不生上果，勢力劣故。</s>
  </p>
  <p id="710">
    <s id="710:1">第二定等果下地化心，對初定等果上地化心。由依及行亦得名勝。</s>
  </p>
  <p id="711">
    <s id="711:1">如得靜慮化心亦然，果與所依俱時得故。</s>
  </p>
  <p id="712">
    <s id="712:1">諸從靜慮起果化心，此心必無直出觀義，</s>
  </p>
  <p id="713">
    <s id="713:1">謂從淨定起初化心，此後後心從自類起，此前前念生自類心，</s>
  </p>
  <p id="714">
    <s id="714:1">最後化心還生淨定，故此從二能生二心。</s>
  </p>
  <p id="715">
    <s id="715:1">非定果心無記性攝，不還入定有直出義，如從門入還從門出。</s>
  </p>
  <p id="716">
    <s id="716:1">諸所化事由自地心，無異地化心起餘地化故。</s>
  </p>
  <p id="717">
    <s id="717:1">化所發言通由自下，謂欲初定化所發言，此言必由自地心起，</s>
  </p>
  <p id="718">
    <s id="718:1">上化起語由初定心，上地自無起表心故。</s>
  </p>
  <p id="719">
    <s id="719:1">若一化主起多化身。</s>
  </p>
  <p id="720">
    <s id="720:1">要化主語時諸化身方語，言音詮表一切皆同故，有伽他作如是說：</s>
  </p>
  <p id="721">
    <s id="721:1">一化主語時  </s>
  </p>
  <p id="722">
    <s id="722:1">諸所化皆語</s>
  </p>
  <p id="723">
    <s id="723:1">一化主若默  </s>
  </p>
  <p id="724">
    <s id="724:1">諸所化亦然</s>
  </p>
  <p id="725">
    <s id="725:1">此但說餘佛則不爾，佛諸定力最自在故。</s>
  </p>
  <p id="726">
    <s id="726:1">與所化語容不俱時，言音所詮亦容有別，發語心起化心既無，應無化身，化如何語？</s>
  </p>
  <p id="727">
    <s id="727:1">由先願力留所化身後起餘心發語表業，故雖化語二心不俱，而依化身亦得發語。</s>
  </p>
  <p id="728">
    <s id="728:1">非唯化主命現在時能留化身令久時住，亦有令住至命終後。</s>
  </p>
  <p id="729">
    <s id="729:1">即如尊者大迦葉波留骨瑣身至慈尊世。</s>
  </p>
  <p id="730">
    <s id="730:1">唯堅實體可得久留，故迦葉波不留肉等。</s>
  </p>
  <p id="731">
    <s id="731:1">有餘師說：願力留身必無有能令至死後，飲光尊者留骨瑣身，由諸天神持令久住。</s>
  </p>
  <p id="732">
    <s id="732:1">初習業者由多化心方能化生一所化事。</s>
  </p>
  <p id="733">
    <s id="733:1">習成滿者由一化心隨欲化生多少化事。</s>
  </p>
  <p id="734">
    <s id="734:1">如是十四能變化心皆是修得，無記性攝，即是通果無記攝義。</s>
  </p>
  <p id="735">
    <s id="735:1">餘生得等能變化心通善不善無記性攝，</s>
  </p>
  <p id="736">
    <s id="736:1">如天龍等能變化心，彼亦能為自他身化。</s>
  </p>
  <p id="737">
    <s id="737:1">於十色處化九除聲，理實無能化為根者，然所化境不離根故，言化九處亦無有失。</s>
  </p>
  <p id="738">
    <s id="738:1">【+A8前說化心修餘得異，神境等五各有異耶？亦有。云何？】</s>
  </p>
  <p id="739">
    <s id="739:1">【+A9頌曰：神境五修生，呪藥業成故，他心修生呪，又加占相成，三修生業成，除修皆三性，人唯無生得，地獄初能知】</s>
  </p>
  <p id="740">
    <s id="740:1">【+A10論曰：神境智類總有五種，】</s>
  </p>
  <p id="741">
    <s id="741:1">【+A11一修得，二生得，三?成，四藥成，五業成。】</s>
  </p>
  <p id="742">
    <s id="742:1">【+A12曼馱多王及中有等諸神境智是業成攝。】</s>
  </p>
  <p id="743">
    <s id="743:1">【+A13如是眼耳何故名天？體即是天，定地攝故。然天眼耳種類有三，一修得天，即如前說：二者生得，謂生天中；三者似天，謂生餘趣由勝業等之所引生，能遠見聞，似天眼耳，如藏臣寶、菩薩、輪王、諸龍鬼神及中有等。】</s>
  </p>
  <p id="744">
    <s id="744:1">天眼耳言為目何義？</s>
  </p>
  <p id="745">
    <s id="745:1">頌曰：天眼耳謂根，即定地淨色，恒同分無缺，取障細遠等</s>
  </p>
  <p id="746">
    <s id="746:1">論曰：此言唯目天眼耳根，即四靜慮所生淨色，謂緣光聲修加行故，依四靜慮於眼耳邊引起彼地微妙大種所造淨色眼耳二根，見色聞聲名天眼耳。</s>
  </p>
  <p id="747">
    <s id="747:1">【-A13如是眼耳何故名天？體即是天，定地攝故。然天眼耳種類有三，一修得天，即如前說：二者生得，謂生天中；三者似天，謂生餘趣由勝業等之所引生，能遠見聞，似天眼耳，如藏臣寶、菩薩、輪王、諸龍鬼神及中有等。】</s>
  </p>
  <p id="748">
    <s id="748:1">修得眼耳過現當生恒是同分，以至現在必與識俱能見聞故，</s>
  </p>
  <p id="749">
    <s id="749:1">處所必具無翳無缺，如生色界一切有情，</s>
  </p>
  <p id="750">
    <s id="750:1">能隨所應取被障隔極細遠等諸方色聲，</s>
  </p>
  <p id="751">
    <s id="751:1">故於此中有如是頌：</s>
  </p>
  <p id="752">
    <s id="752:1">肉眼於諸方  </s>
  </p>
  <p id="753">
    <s id="753:1">被障細遠色</s>
  </p>
  <p id="754">
    <s id="754:1">無能見功用  </s>
  </p>
  <p id="755">
    <s id="755:1">天眼見無遺</s>
  </p>
  <p id="756">
    <s id="756:1">【-A8前說化心修餘得異，神境等五各有異耶？亦有。云何？】</s>
  </p>
  <p id="757">
    <s id="757:1">【-A9頌曰：神境五修生，呪藥業成故，他心修生呪，又加占相成，三修生業成，除修皆三性，人唯無生得，地獄初能知。】</s>
  </p>
  <p id="758">
    <s id="758:1">【-A10論曰：神境智類總有五種，】</s>
  </p>
  <p id="759">
    <s id="759:1">【-A11一修得，二生得，三咒成，四藥成，五業成，】</s>
  </p>
  <p id="760">
    <s id="760:1">【- A12曼馱多王及中有等諸神境智是業成攝，】</s>
  </p>
  <p id="761">
    <s id="761:1">他心智類總有四種前三如上，加占相成，餘三各三，謂修生業，除修所得皆通善等，非定果故不得通名。</s>
  </p>
  <p id="762">
    <s id="762:1">【-A14人中都無生所得者，餘皆容有。】</s>
  </p>
  <p id="763">
    <s id="763:1">【-A15隨其所應本性生念業所成攝。】</s>
  </p>
  <p id="764">
    <s id="764:1">於地獄趣初受生時，唯以生得他心宿住知他心等及過去生，苦受逼已更無知義，</s>
  </p>
  <p id="765">
    <s id="765:1">若生餘趣如應當知，</s>
  </p>
  <p id="766">
    <s id="766:1">【+A14人中都無生所得者，餘皆容有，】</s>
  </p>
  <p id="767">
    <s id="767:1">【+A15隨其所應本性，生念業所成攝，】</s>
  </p>
  <p id="768">
    <s id="768:1">說一切有部俱舍論卷第二十七</s>
  </p>
</text>
